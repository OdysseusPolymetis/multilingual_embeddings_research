Ἔννεπέ μοι, Μοῦσα,
ἄνδρα πολύτροπον,
ὃς πλάγχθη μάλα πολλά,
ἐπεὶ ἔπερσε
πτολίεθρον ἱερὸν Τροίης·
ἴδε δὲ ἄστεα
καὶ ἔγνω νόον
ἀνθρώπων πολλῶν·
ὅγε δὲ πάθεν ἐν πόντῳ
πολλὰ ἄλγεα
κατὰ ὃν θυμόν,
ἀρνύμενος ἥν τε ψυχὴν
καὶ νόστον ἑταίρων.
Ἀλλὰ ἐρρύσατο οὐδὲ ὣς
ἑτάρους,
ἱέμενός περ·
ὄλοντο γὰρ
σφετέρῃσιν ἀτασθαλίῃσιν αὐ-
νήπιοι, οἳ κατήσθιον
[τῶν,
βοῦς Ἠελίοιο Ὑπερίονος·
αὐτὰρ ὁ ἀφείλετο τοῖσιν
ἦμαρ νόστιμον.
Θεά, θύγατερ Διός,
εἰπὲ καὶ ἡμῖν
τῶν ἀμόθεν γε.
Ἔνθα πάντες μὲν ἄλλοι,
ὅσοι φύγον
ὄλεθρον αἰπύν,
ἔσαν οἴκοι,
πεφευγότες πόλεμόν τε
ἠδὲ θάλασσαν·
τὸν δὲ οἶον,
κεχρημένον νόστου ἠδὲ γυναικός,
πότνια νύμφη Καλυψώ,
δῖα θεάων,
ἔρυκεν ἐν σπέσσι γλαφυροῖσι,
λιλαιομένη εἶναι πόσιν.
Ἀλλὰ ὅτε δή,
ἐνιαυτῶν περιπλομένων,
ἔτος ἦλθε,
τῷ θεοὶ
ἐπεκλώσαντό οἱ
νέεσθαι οἶκόνδε
εἰς Ἰθάκην,
οὐδὲ ἔνθα ἦε
πεφυγμένος ἀέθλων,
καὶ μετὰ οἷσι φίλοισι.
Ἅπαντες δὲ θεοὶ ἐλέαιρον,
νόσφι Ποσειδάωνος·
ὁ δὲ μενέαινεν ἀσπερχὲς
Ὀδυσῆϊ ἀντιθέῳ,
πάρος
ἱκέσθαι ἣν γαῖαν.
Ἀλλὰ ὁ μὲν
μετεκίαθεν Αἰθίοπας
ἐόντας τηλόθι,
Αἰθίοπας,
τοὶ δεδαίαται διχθά,
ἔσχατοι ἀνδρῶν,
οἱ μὲν Ὑπερίονος
δυσομένου,
οἱ δὲ ἀνιόντος,
ἀντιόων
ἑκατόμϐης
ταύρων τε καὶ ἀρνειῶν.
Ἔνθα ὅγε τέρπετο
παρήμενος δαιτί·
οἱ δὲ δὴ ἄλλοι
ἦσαν ἀθρόοι
ἐνὶ μεγάροισιν Ζηνὸς Ὀλυμπίου.
Πατὴρ δὲ ἀνδρῶν τε θεῶν τε
ἦρχε τοῖσι μύθων·
μνήσατο γὰρ κατὰ θυμὸν
ἀμύμονος Αἰγίσθοιο,
τόν ῥα Ὀρέστης Ἀγαμεμνονίδης
τηλεκλυτὸς
ἔκτανεν.
Ὅγε ἐπιμνησθεὶς τοῦ
μετηύδα ἔπεα ἀθανάτοισιν·
« Ὢ πόποι,
οἷον δή νυ βροτοὶ
αἰτιόωνται θεούς !
Φασὶ γὰρ κακὰ
ἔμμεναι ἐξ ἡμέων·
οἱ δὲ καὶ αὐτοὶ
σφῇσιν ἀτασθαλίῃσιν
ἔχουσιν ἄλγεα
ὑπέρμορον.
Ὣς καὶ νῦν Αἴγισθος
ὑπέρμορον
γῆμεν ἄλοχον μνηστὴν
Ἀτρείδαο,
ἔκτανε δὲ τὸν
νοστήσαντα,
εἰδὼς ὄλεθρον αἰπύν,
ἐπεὶ ἡμεῖς προείπομέν οἱ,
πέμψαντες Ἑρμείαν,
ἐΰσκοπον Ἀργειφόντην,
μήτε κτείνειν αὐτόν,
μήτε μνάασθαι ἄκοιτιν·
τίσις γὰρ
ἔσσεται
ἐξ Ὀρέσταο Ἀτρείδαο,
ὁππότε ἂν ἡϐήσῃ τε,
καὶ ἱμείρεται
ἧς αἴης.
Ὣς ἔφατο Ἑρμείας·
ἀλλὰ οὐ πεῖθε
φρένας Αἰγίσθοιο,
φρονέων ἀγαθά·
νῦν δὲ ἀπέτισε
πάντα ἀθρόα. »
Ἔπειτα δὲ Ἀθήνη
θεὰ γλαυκῶπις
ἠμείϐετο τόν·
« Ὦ ἡμέτερε πάτερ, Κρονίδη,
ὕπατε κρειόντων,
κεῖνός γε κεῖται
ὀλέθρῳ καὶ λίην ἐοικότι.
Ὣς ἀπόλοιτο καὶ ἄλλος,
ὅτις γε
ῥέζοι τοιαῦτα !
Ἀλλὰ ἦτορ δαίεταί μοι
ἀμφὶ Ὀδυσῆϊ δαΐφρονι,
δυσμόρῳ,
ὃς δὴ δηθὰ
πάσχει πήματα
ἀπὸ φίλων
ἐν νήσῳ ἀμφιρύτῃ,
ὅθι τέ ἐστιν ὀμφαλὸς θαλάσσης·
νῆσος δενδρήεσσα,
ἐν δὲ
θεὰ ναίει δώματα,
θυγάτηρ Ἄτλαντος
ὀλοόφρονος,
ὅστε οἶδε βένθεα
πάσης θαλάσσης,
ἔχει δέ τε αὐτὸς
μακρὰς κίονας,
αἳ ἔχουσιν ἀμφὶς
γαῖάν τε καὶ οὐρανόν.
Τοῦ θυγάτηρ
κατερύκει δύστηνον
ὀδυρόμενον,
αἰεὶ δὲ θέλγει
ἐν λόγοισιν μαλακοῖσι
καὶ αἱμυλίοισιν,
ὅπως ἐπιλήσεται Ἰθάκης·
αὐτὰρ Ὀδυσσεύς,
ἱέμενος νοῆσαι καὶ καπνὸν
ἀποθρῴσκοντα ἧς γαίης,
ἱμείρεται θανέειν.
Οὐδέ νύ περ φίλον ἦτορ
ἐντρέπεταί σοι,
Ὀλύμπιε,
οὕνεκα
Ὀδυσσεὺς χαρίζετο
ῥέζων ἱερὰ
παρὰ νηυσὶν Ἀργείων
ἐν εὐρείῃ Τροίῃ;
Τί νυ ὠδύσαο τόσον οἱ,
Ζεῦ; »
Ζεὺς δὲ νεφεληγερέτα
ἀπαμειϐόμενος προσέφη τήν·
« Ἐμὸν τέκνον,
ποῖον ἔπος
φύγε σε ἕρκος ὀδόντων !
Πῶς ἂν ἔπειτα
ἐγὼ λαθοίμην
θείοιο Ὀδυσῆος,
ὃς νόον μέν
ἐστι περὶ βροτῶν,
ἔδωκε δὲ ἱρὰ
πέρι
θεοῖσιν ἀθανάτοισι,
τοὶ ἔχουσιν εὐρὺν οὐρανόν;
Ἀλλὰ Ποσειδάων γαιήοχος
κεχόλωται ἀσκελὲς αἰεὶ
Κύκλωπος,
ὃν ἀλάωσεν ὀφθαλμοῦ,
Πολύφημον ἀντίθεον,
ὅου κράτος ἐστὶ μέγιστον
πᾶσι Κυκλώπεσσι·
νύμφη δὲ Θόωσα,
θυγάτηρ Φόρκυνος,
μέδοντος ἁλὸς ἀτρυγέτοιο,
τέκε μιν,
μιγεῖσα Ποσειδάωνι
ἐν σπέσσι γλαφυροῖσιν.
Ἐκ τοῦ δὴ
Ποσειδάων ἐνοσίχθων
οὔτι κατακτείνει Ὀδυσῆα,
πλάζει δὲ
ἀπὸ αἴης πατρίδος.
Ἀλλὰ ἄγετε,
ἡμεῖς οἵδε
περιφραζώμεθα πάντες νόστον,
ὅπως ἔλθῃσι·
Ποσειδάων δὲ
μεθήσει ὃν χόλον·
οὐ μὲν γὰρ δυνήσεταί τι,
ἀέκητι πάντων θεῶν ἀθανάτων,
οἶος ἐριδαινέμεν ἀντία. »
Ἔπειτα δὲ θεὰ Ἀθήνη
γλαυκῶπις
ἠμείϐετο τόν·
« Ὦ ἡμέτερε πάτερ, Κρονίδη,
ὕπατε κρειόντων,
εἰ μὲν δὴ νῦν
τοῦτο φίλον
θεοῖσι μακάρεσσι,
δαΐφρονα Ὀδυσῆα
νοστῆσαι ὅνδε δόμονδε,
ἔπειτα μὲν ὀτρύνομεν Ἑρμείαν,
διάκτορον Ἀργειφόντην
ἐς νῆσον Ὠγυγίην,
ὄφρα εἴπῃ τάχιστα
νύμφῃ ἐϋπλοκάμῳ
βουλὴν νημερτέα,
νόστον Ὀδυσσῆος
ταλασίφρονος,
ὥς κε νέηται.
Αὐτὰρ ἐγὼν ἐσελεύσομαι Ἰθάκην,
ὄφρα ἐποτρύνω μᾶλλον
υἱόν οἱ,
καὶ θείω οἱ ἐν φρεσὶ
μένος,
καλέσαντα εἰς ἀγορὴν
Ἀχαιοὺς καρηκομόωντας,
ἀπειπέμεν
πᾶσι μνηστήρεσσιν,
οἵτε σφάζουσίν οἱ αἰεὶ
μῆλα ἀδινὰ
καὶ βοῦς εἰλίποδας
ἕλικας.
Πέμψω δὲ Σπάρτην τε
καὶ ἐς Πύλον ἠμαθόεντα,
πευσόμενον νόστον
πατρὸς φίλου,
ἢν ἀκούσῃ που,
ἠδὲ ἵνα ἐσθλὸν κλέος
ἔχῃσί μιν ἐν ἀνθρώποισιν. »
Εἰποῦσα ὣς
ἐδήσατο ὑπὸ ποσσὶ
καλὰ πέδιλα,
ἀμϐρόσια, χρύσεια,
τὰ φέρον μιν
ἠμὲν ἐπὶ ὑγρήν,
ἠδὲ ἐπὶ γαῖαν ἀπείρονα,
ἅμα
πνοιῇς ἀνέμοιο.
Εἵλετο δὲ ἔγχος ἄλκιμον,
ἀκαχμένον χαλκῷ ὀξέϊ,
βριθύ, μέγα, στιϐαρόν,
τῷ δάμνησι
στίχας ἀνδρῶν ἡρώων,
τοῖσίν τε κοτέσσεται
ὀϐριμοπάτρη.
Ἀΐξασα δὲ
βῆ κατὰ καρήνων Οὐλύμποιο·
στῆ δὲ
ἐνὶ δήμῳ Ἰθάκης
ἐπὶ προθύροις Ὀδυσῆος,
ἐπὶ οὐδοῦ αὐλείου·
ἔχε δὲ παλάμῃ
ἔγχος χάλκεον,
εἰδομένη ξείνῳ,
Μέντῃ, ἡγήτορι Ταφίων.
Εὗρε δὲ ἄρα
μνηστῆρας ἀγήνορας·
οἱ μὲν ἔπειτα
ἔτερπον θυμὸν πεσσοῖσι
προπάροιθε θυράων,
ἥμενοι ἐν ῥινοῖσι βοῶν,
οὓς ἔκτανον αὐτοί.
Αὐτοῖσι δὲ κήρυκες
καὶ θεράποντες ὀτρηροὶ
οἱ μὲν ἄρα
ἔμισγον οἶνον καὶ ὕδωρ
ἐνὶ κρητῆρσιν,
οἱ δὲ αὖτε
νίζον τραπέζας
σπόγγοισι
πολυτρήτοισι,
καὶ προτίθεντο,
ἰδὲ δατεῦντο
πολλὰ κρέα.
Τηλέμαχος δὲ
θεοειδὴς
ἴδε τὴν
πολὺ πρῶτος·
ἧστο γὰρ ἐν μνηστῆρσι,
τετιημένος φίλον ἦτορ,
ὀσσόμενος ἐνὶ φρεσὶ
πατέρα ἐσθλόν,
εἰ ἐλθών ποθεν
θείη μὲν σκέδασιν τῶν μνηστήρων
κατὰ δώματα,
ἔχοι δὲ αὐτὸς τιμὴν
καὶ ἀνάσσοι οἷσι κτήμασιν.
Φρονέων τά,
μεθήμενος μνηστῆρσιν,
εἴσιδεν Ἀθήνην.
βῆ δὲ ἰθὺς προθύροιο,
νεμεσσήθη δὲ ἐνὶ θυμῷ,
ξεῖνον
ἐφεστάμεν δηθὰ
θύρῃσι·
στὰς δὲ ἐγγύθι
ἕλε χεῖρα δεξιτερήν,
καὶ ἐδέξατο ἔγχος χάλκεον,
καὶ φωνήσας
προσηύδα μιν ἔπεα πτερόεντα·
« Χαῖρε, ξεῖνε !
φιλήσεαι
παρὰ ἄμμιν·
αὐτὰρ πασσάμενος δείπνου
ἔπειτα μυθήσεαι
ὅττεο χρή σε. »
Εἰπὼν ὣς ἡγεῖτο,
ἡ δὲ Παλλὰς Ἀθήνη ἕσπετο.
Ὅτε δὲ δή ῥα
οἱ ἔσαν ἔντοσθεν
δόμου ὑψηλοῖο,
ἔστησε μέν ῥα ἔγχος φέρων
πρὸς κίονα μακρήν,
ἔντοσθεν δουροδόκης
ἐϋξόου,
ἔνθα περ ἵστατο
ἄλλα ἔγχεα πολλὰ
Ὀδυσσῆος ταλασίφρονος·
εἷσε δὲ αὐτὴν ἄγων
ἐς θρόνον,
ὑποπετάσσας λῖτα καλόν,
δαιδάλεον·
θρῆνυς δὲ ἦεν ὑπὸ ποσίν.
Παρὰ δὲ αὐτὸς θέτο
κλισμὸν ποικίλον,
ἔκτοθεν ἄλλων μνηστήρων,
μὴ ξεῖνος
ἀνιηθεὶς ὀρυμαγδῷ,
ἀδήσειε δείπνῳ,
μετελθὼν
ὑπερφιάλοισιν,
ἠδὲ ἵνα ἔροιτό μιν
περὶ πατρὸς ἀποιχομένοιο.
Ἀμφίπολος δὲ
ἐπέχευε φέρουσα,
χέρνιϐα προχόῳ
καλῇ, χρυσείῃ,
ὑπὲρ λέϐητος ἀργυρέοιο,
νίψασθαι·
ἐτάνυσσε δὲ παρὰ
τράπεζαν ξεστήν.
Ταμίη δὲ αἰδοίη
παρέθηκε
σῖτον φέρουσα,
ἐπιθεῖσα
εἴδατα πολλά,
χαριζομένη
παρεόντων·
δαιτρὸς δὲ
παρέθηκεν
ἀείρας
πίνακας κρειῶν παντοίων,
τίθει δὲ παρά σφι
κύπελλα χρύσεια·
κῆρυξ δὲ
ἐπῴχετο αὐτοῖσι θαμὰ
οἰνοχοεύων.
Μνηστῆρες δὲ ἀγήνορες
ἐσῆλθον·
οἱ μὲν ἔπειτα
ἕζοντο ἑξείης
κατὰ κλισμούς τε θρόνους τε.
Κήρυκες δὲ
ἔχευαν μὲν τοῖσιν ὕδωρ
ἐπὶ χεῖρας,
δμωαὶ δὲ παρενήνεον σῖτον
ἐν κανέοισι,
κοῦροι δὲ
ἐπεστέψαντο ποτοῖο
κρητῆρας.
Οἱ δὲ
ἴαλλον χεῖρας
ἐπὶ ὀνείατα ἑτοῖμα
προκείμενα.
Αὐτὰρ ἐπεὶ μνηστῆρες
ἔξεντο ἔρον
πόσιος καὶ ἐδητύος,
ἄλλα μὲν μεμήλει τοῖσιν
ἐνὶ φρεσί,
μολπή τε, ὀρχηστύς τε·
τάτε γὰρ ἀναθήματα δαιτός.
Κῆρυξ δὲ
θῆκε κίθαριν περικαλλέα
ἐν χερσὶ Φημίῳ,
ὅς ῥα ἤειδεν ἀνάγκῃ
παρὰ μνηστῆρσιν.
Ἤτοι ὁ φορμίζων
ἀνεϐάλλετο ἀείδειν καλόν.
Αὐτὰρ Τηλέμαχος
προσέφη Ἀθήνην γλαυκῶπιν,
σχὼν κεφαλὴν ἄγχι,
ἵνα οἱ ἄλλοι μὴ πευθοίατο·
« Φίλε ξεῖνε, ἦ καὶ
νεμεσήσεαί μοι
ὅττι κεν εἴπω;
Ταῦτα μέν, κίθαρις καὶ ἀοιδή,
μέλει τούτοισιν ῥεῖα,
ἐπεὶ ἔδουσι νήποινον
βίοτον ἀλλότριον,
ἀνέρος,
οὗ δὴ ὀστέα λευκὰ
πύθεται ὄμϐρῳ που,
κείμενα ἐπὶ ἠπείρου,
ἢ κῦμα κυλίνδει εἰν ἁλί.
Εἰ ἰδοίατο κεῖνόν γε
νοστήσαντα Ἰθάκηνδε,
πάντες ἀρησαίατό κε
εἶναι ἐλαφρότεροι πόδας
ἢ ἀφνειότεροι
χρυσοῖό τε
ἐσθῆτός τε.
Νῦν δὲ
ὁ μὲν ἀπόλωλεν ὣς
κακὸν μόρον,
οὐδέ τις θαλπωρὴ
ἡμῖν,
εἴπερ τις ἀνθρώπων
ἐπιχθονίων
φησὶν ἐλεύσεσθαι·
ἦμαρ δὲ νόστιμον τοῦ
ὤλετο.
Ἀλλὰ ἄγε εἰπὲ τόδε μοι
καὶ κατάλεξον ἀτρεκέως·
Τίς πόθεν ἀνδρῶν εἰς;
πόθι τοι πόλις ἠδὲ τοκῆες;
ἐπὶ δὲ ὁπποίης νηὸς ἀφίκεο;
πῶς δὲ ναῦται
ἤγαγόν σε εἰς Ἰθάκην;
τίνες εὐχετόωνται ἔμμεναι;
οὐ μὲν γάρ τι ὀΐομαί σε
ἱκέσθαι ἐνθάδε πεζόν.
Καὶ ἀγόρευσόν μοι
τοῦτο ἐτήτυμον,
ὄφρα εἰδῶ εὖ·
ἠὲ μεθέπεις
νέον,
ἢ καί ἐσσι ξεῖνος πατρώϊος;
ἐπεὶ πολλοὶ ἄλλοι ἀνέρες
ἴσαν
ἡμέτερον δῶ,
ἐπεὶ καὶ κεῖνος
ἦν ἐπίστροφος ἀνθρώπων. »
Θεὰ δὲ Ἀθήνη
γλαυκῶπις
προσέειπε τὸν αὖτε·
« Τοιγὰρ ἐγὼ ἀγορεύσω τοι ταῦτα
μάλα ἀτρεκέως.
Εὔχομαι εἶναι Μέντης
υἱὸς δαΐφρονος Ἀγχιάλοιο,
ἀτὰρ ἀνάσσω Ταφίοισι
φιληρέτμοισιν.
Νῦν δὲ κατήλυθον ὧδε
ξὺν νηῒ ἠδὲ ἑτάροισι,
πλείων πόντον οἴνοπα
ἐπὶ ἀνθρώπους
ἀλλοθρόους,
ἐς Τεμέσην μετὰ χαλκόν,
ἄγω δὲ σίδηρον αἴθωνα.
Νηῦς δὲ ἕστηκέ μοι
ἥδε ἐπὶ ἀγροῦ
νόσφι πόληος,
ἐν λιμένι Ῥείθρῳ,
ὑπὸ Νηΐῳ ὑλήεντι.
Εὐχόμεθα δὲ εἶναι
ξεῖνοι πατρώϊοι ἀλλήλων
ἐξ ἀρχῆς,
εἴπερ τε ἐπελθὼν
εἴρηαι γέροντα Λαέρτην ἥρωα,
τόν φασιν
οὐκ ἔτι ἔρχεσθαι πόλινδε,
ἀλλὰ πάσχειν πήματα
ἀπάνευθεν ἐπὶ ἀγροῦ,
σὺν γρηῒ ἀμφιπόλῳ,
ἣ παρτιθεῖ οἱ
βρῶσίν τε πόσιν τε,
εὖτε ἂν κάματος
καταλάϐῃσι γυῖά μιν,
ἑρπύζοντα ἀνὰ γουνὸν
ἀλωῆς οἰνοπέδοιο.
Νῦν δὲ ἦλθον·
ἔφαντο γὰρ δή μιν,
σὸν πατέρα,
εἶναι ἐπιδήμιον·
ἀλλά νυ θεοὶ βλάπτουσι τόνγε 
κελεύθου.
Δῖος γὰρ Ὀδυσσεὺς
οὐ τέθνηκέ πω ἐπὶ χθονί,
ἀλλὰ ζωὸς
κατερύκεται ἔτι που
εὐρέϊ πόντῳ,
ἐν νήσῳ ἀμφιρύτῃ·
ἄνδρες δὲ χαλεποί, ἄγριοι,
ἔχουσί μιν
οἳ ἐρυκανόωσί που
κεῖνον ἀέκοντα.
Αὐτὰρ νῦν
ἐγὼ μαντεύσομαί τοι,
ὡς ἀθάνατοι
βάλλουσιν ἐνὶ θυμῷ,
καὶ ὡς ὀΐω
τελέεσθαι,
οὔτε ἐών τι μάντις
οὔτε εἰδὼς σάφα
οἰωνῶν·
οὔτοι ἔσσεται ἔτι
δηρόν γε
ἀπὸ φίλης αἴης πατρίδος,
οὐδὲ εἴπερ τε δέσματα σιδήρεα
ἔχῃσιν·
φράσσεται
ὥς κε νέηται,
ἐπεί ἐστι πολυμήχανος.
Ἀλλὰ ἄγε εἰπὲ τόδε μοι
καὶ κατάλεξον ἀτρεκέως,
εἰ δή εἰς παῖς τόσος
ἐξ Ὀδυσῆος αὐτοῖο.
Ἔοικας γὰρ κείνῳ αἰνῶς
κεφαλήν τε
καὶ καλὰ ὄμματα,
ἐπεὶ ἐμισγόμεθα ἀλλήλοις
τοῖον θαμά,
πρίν γε τὸν
ἀναϐήμεναι ἐς Τροίην,
ἔνθα περ ἄλλοι
οἱ ἄριστοι Ἀργείων
ἔϐαν ἐνὶ νηυσὶ κοίλῃς·
ἐκ τοῦδε
οὔτε ἐγὼν ἴδον Ὀδυσῆα,
οὔτε κεῖνος ἐμέ. »
Τηλέμαχος δὲ πεπνυμένος
ηὔδα τὴν αὖ ἀντίον·
« Τοιγάρ, ξεῖνε,
ἐγὼ ἀγορεύσω τοι
μάλα ἀτρεκέως.
Μήτηρ μέν τέ φησιν ἐμὲ
ἔμμεναι τοῦ,
αὐτὰρ ἔγωγε
οὐκ οἶδα·
οὔ τις γάρ πω
ἀνέγνω αὐτὸς
ἑὸν γόνον.
Ὡς δὴ
ἔγωγε ὄφελον ἔμμεναι
υἱός νύ τευ ἀνέρος μάκαρος,
ὃν γῆρας ἔτετμεν
ἐπὶ ἑοῖς κτεάτεσσιν !
Νῦν δέ φασί με
γενέσθαι ἐκ τοῦ,
ὃς γένετο ἀποτμότατος
ἀνθρώπων θνητῶν,
ἐπεὶ σὺ ἐρεείνεις τοῦτό με. »
Θεὰ δὲ Ἀθήνη
γλαυκῶπις
προσέειπε τὸν αὖτε·
« Θεοὶ μὲν
οὐ θῆκάν τοι
γενεήν γε νώνυμνον
ὀπίσσω,
ἐπεὶ Πηνελόπεια ἐγείνατο
σέ γε τοῖον.
Ἀλλὰ ἄγε εἰπὲ τόδε μοι
καὶ κατάλεξον ἀτρεκέως·
τίς δαίς,
τίς δὲ ὅμιλος ἔπλετο ὅδε;
τίπτε δὲ
χρεώ σε;
εἰλαπίνη
ἠὲ γάμος;
ἐπεὶ τάδε οὐκ ἔστιν
ἔρανός γε·
ὥστε
δοκέουσί μοι
ὑϐρίζοντες ὑπερφιάλως
δαίνυσθαι κατὰ δῶμα.
Ἀνὴρ νεμεσσήσαιτό κεν
ὁρόων
πολλὰ αἴσχεα,
ὅστις πινυτός γε
μετέλθοι. »
Τηλέμαχος δὲ πεπνυμένος
ηὔδα τὴν αὖ ἀντίον·
« Ξεῖνε,
ἐπεὶ ἂρ δὴ ἀνείρεαι
ἠδὲ μεταλλᾷς με ταῦτα,
ὅδε μὲν οἶκος μέλλε ποτὲ
ἔμμεναι ἀφνειὸς
καὶ ἀμύμων,
ὄφρα κεῖνος ἀνὴρ
ἦεν ἔτι ἐπιδήμιος·
νῦν δὲ θεοὶ
μητιόωντες κακὰ
ἐϐόλοντο ἑτέρως,
οἳ ἐποίησαν μὲν κεῖνον
ἄϊστον
περὶ πάντων ἀνθρώπων.
Ἐπεὶ οὔ κε ἀκαχοίμην ὧδε
θανόντι περ,
εἰ δάμη
μετὰ οἷς ἑτάροισιν
ἐνὶ δήμῳ Τρώων,
ἠὲ ἐν χερσὶ φίλων,
ἐπεὶ τολύπευσε πόλεμον·
τῷ μὲν Παναχαιοὶ
ἐποίησάν κε τύμϐον οἱ,
ἠδὲ ἤρατό κε
καὶ ᾧ παιδὶ
μέγα κλέος
ὀπίσσω.
Νῦν δὲ Ἅρπυιαι
ἀνηρείψαντό μιν ἀκλειῶς·
ᾤχετο
ἄϊστος,
ἄπυστος,
κάλλιπε δὲ ἐμοὶ
ὀδύνας τε γόους τε·
οὐδὲ στεναχίζω ἔτι κεῖνον οἶον
ὀδυρόμενος,
ἐπεί νύ θεοὶ
ἔτευξάν μοι
ἄλλα κακὰ κήδεα.
Ὅσσοι γὰρ
ἄριστοι
ἐπικρατέουσιν νήσοισι,
Δουλιχίῳ τε, Σάμῃ τε,
καὶ Ζακύνθῳ ὑλήεντι,
ἠδὲ ὅσσοι κοιρανέουσι
κατὰ κραναὴν Ἰθάκην,
τόσσοι μνῶνται ἐμὴν μητέρα,
τρύχουσι δὲ οἶκον.
Ἡ δὲ
οὔτε ἀρνεῖται
γάμον στυγερόν,
οὔτε δύναται ποιῆσαι τελευ-
τοὶ δὲ
[τήν·
ἔδοντες
φθινύθουσιν ἐμὸν οἶκον·
τάχα δὴ
διαρραίσουσι καί με αὐτόν. »
Παλλὰς δὲ Ἀθήνη
ἐπαλαστήσασα
προσηύδα τόν·
« Ὢ πόποι,
ἦ δὴ δεύῃ πολλὸν
Ὀδυσῆος ἀποιχομένου,
ὅ κε ἐφείη χεῖρας
μνηστῆρσιν ἀναιδέσιν.
Εἰ γὰρ νῦν ἐλθὼν
σταίη
ἐν πρώτῃσι θύρῃσι δόμου,
ἔχων πήληκα καὶ ἀσπίδα
καὶ δύο δοῦρε,
ἐὼν τοῖος,
οἷον ἐγὼ ἐνόησά μιν
τὰ πρῶτα,
πίνοντά τε τερπόμενόν τε
ἐν ἡμετέρῳ οἴκῳ,
ἀνιόντα ἐξ Ἐφύρης
παρὰ Ἴλλου Μερμερίδαο !
Ὀδυσσεὺς γὰρ ᾤχετο καὶ κεῖσε 
ἐπὶ νηὸς θοῆς,
διζήμενος φάρμακον
ἀνδροφόνον,
ὄφρα εἴη οἱ
χρίεσθαι ἰοὺς χαλκήρεας·
ἀλλὰ ὁ μὲν
οὐ δῶκέν οἱ·
ἐπεί ῥα νεμεσίζετο
θεοὺς ἐόντας αἰέν·
ἀλλὰ ἐμὸς πατὴρ δῶκέν οἱ
φιλέεσκε γὰρ αἰνῶς.
Ἐὼν τοῖος
Ὀδυσσεὺς ὁμιλήσειε μνηστῆρσι, 
πάντες γενοίατό κε
ὠκύμοροί τε
πικρόγαμοί τε.
Ἀλλὰ ἤτοι μὲν ταῦτα
κεῖται ἐν γούνασι θεῶν,
ἤ κεν νοστήσας ἀποτίσεται,
ἠὲ καὶ οὐκί,
ἐνὶ οἷσι μεγάροισιν·
ἄνωγα δέ σε φράζεσθαι,
ὅππως ἀπώσεαί κε μνηστῆρας
ἐκ μεγάροιο.
Εἰ δέ,
ἄγε νῦν ξυνίει,
καὶ ἐμπάζεο ἐμῶν μύθων·
αὔριον καλέσας εἰς ἀγορὴν
ἥρωας Ἀχαιούς,
πέφραδε μῦθον πᾶσι,
θεοὶ δὲ ἔστων ἐπιμάρτυροι.
Ἄνωχθι μὲν μνηστῆρας
σκίδνασθαι
ἐπὶ σφέτερα·
μητέρα δέ,
εἰ θυμός οἱ ἐφορμᾶται γαμέεσθαι,
ἴτω ἂψ
ἐς μέγαρον πατρὸς
δυναμένοιο μέγα·
οἱ δὲ τεύξουσι γάμον,
καὶ ἀρτυνέουσιν ἔεδνα
μάλα πολλά,
ὅσσα ἔοικεν
ἕπεσθαι ἐπὶ παιδὸς φίλης.
Ὑποθήσομαι δέ σοι αὐτῷ
πυκινῶς,
αἴ κε πίθηαι·
ἄρσας νῆα
ἐείκοσιν ἐρέτῃσιν,
ἥτις ἀρίστη,
ἔρχεο πευσόμενος
πατρὸς οἰχομένοιο δήν,
ἤν τις βροτῶν
εἴπῃσί τοι,
ἢ ἀκούσῃς ὄσσαν
ἐκ Διός,
ἥτε φέρει μάλιστα
κλέος ἀνθρώποισιν.
Πρῶτα μὲν ἐλθὲ ἐς Πύλον,
καὶ εἴρεο δῖον Νέστορα·
κεῖθεν δὲ Σπάρτηνδε
παρὰ ξανθὸν Μενέλαον·
ὃς γὰρ ἦλθε δεύτατος
Ἀχαιῶν χαλκοχιτώνων.
Εἰ μέν κεν ἀκούσῃς
βίοτον καὶ νόστον πατρός,
ἦ τε τλαίης ἂν ἔτι ἐνιαυτόν,
τρυχόμενός περ·
εἰ δέ κε ἀκούσῃς
τεθνηῶτος,
μηδὲ ἐόντος ἔτι,
νοστήσας δὴ ἔπειτα
ἐς φίλην γαῖαν πατρίδα,
χεῦαί τέ οἱ
σῆμα
καὶ ἐπὶ κτερεΐξαι κτέρεα
μάλα πολλά,
ὅσσα ἔοικε,
καὶ δοῦναι μητέρα ἀνέρι.
Αὐτὰρ ἐπὴν δὴ
τελευτήσῃς τε
καὶ ἔρξῃς ταῦτα,
φράζεσθαι δὴ ἔπειτα
κατὰ φρένα καὶ κατὰ θυμόν,
ὅππως κτείνῃς κε μνηστῆρας
ἐνὶ τεοῖσι μεγάροισιν,
ἠὲ δόλῳ, ἢ ἀμφαδόν·
οὐδὲ χρή
τί σε
ὀχέειν νηπιέας,
ἐπεὶ οὐκέτι ἐσσὶ
τηλίκος.
Ἢ οὐκ ἀΐεις,
οἷον κλέος
δῖος Ὀρέστης ἔλλαϐεν
ἐπὶ πάντας ἀνθρώπους,
ἐπεὶ ἔκτανε
πατροφονῆα,
Αἴγισθον δολόμητιν,
ὃς ἔκτα οἱ πατέρα κλυτόν;
Καὶ σύ, φίλος,
ὁρόω γάρ σε μάλα
καλόν τε μέγαν τε,
ἔσσο ἄλκιμος,
ἵνα τις καὶ
ὀψιγόνων
εἴπῃ εὖ σε.
Αὐτὰρ ἐγὼν κατελεύσομαι ἤδη
ἐπὶ νῆα θοὴν
ἠδὲ ἑτάρους,
οἵ που ἀσχαλόωσι μάλα
μένοντές με·
μελέτω δέ σοι αὐτῷ,
καὶ ἐμπάζεο ἐμῶν μύθων. »
Τηλέμαχος δὲ πεπνυμένος
ηὔδα τὴν αὖ ἀντίον·
« Ξεῖνε,
ἤτοι μὲν
ἀγορεύεις ταῦτα
φρονέων φίλα,
ὥστε πατὴρ ᾧ παιδί,
καὶ οὔποτε λήσομαι αὐτῶν.
Ἀλλὰ ἄγε νῦν ἐπίμεινον,
ἐπειγόμενός περ ὁδοῖο,
ὄφρα λοεσσάμενός τε,
τεταρπόμενός τε φίλον κῆρ,
κίῃς ἐπὶ νῆα
ἔχων δῶρον,
χαίρων ἐνὶ θυμῷ,
τιμῆεν, μάλα καλόν,
ὃ ἔσται τοι
κειμήλιον ἐξ ἐμεῦ,
οἷα ξεῖνοι φίλοι
διδοῦσι ξείνοισιν. »
Ἔπειτα δὲ θεὰ Ἀθήνη
γλαυκῶπις
ἠμείϐετο τόν·
« Μὴ κατέρυκε ἔτι με νῦν,
λιλαιόμενόν περ ὁδοῖο.
Δῶρον δέ,
ὅττι κε φίλον ἦτορ ἀνώγει
δοῦναί μοι,
δόμεναι
ἀνερχομένῳ αὖτις
φέρεσθαι οἶκόνδε,
ἑλὼν καὶ μάλα καλόν·
ἔσται δέ σοι
ἄξιον ἀμοιϐῆς. »
Ἡ μὲν ἄρα Ἀθήνη
γλαυκῶπις
εἰποῦσα ὣς ἀπέϐη,
διέπτατο δὲ ἀνοπαῖα
ὡς ὄρνις,
θῆκε δὲ τῷ ἐνὶ θυμῷ
μένος καὶ θάρσος,
ὑπέμνησέ τέ ἑ πατρὸς
ἔτι μᾶλλον ἢ τὸ πάροιθεν.
Ὁ δέ, νοήσας ᾗσι φρεσί,
θάμϐησε κατὰ θυμόν·
ὀΐσατο γὰρ εἶναι θεόν.
Αὐτίκα δὲ φὼς ἰσόθεος
ἐπῴχετο μνηστῆρας.
Ἀοιδὸς δὲ περικλυτὸς
ἄειδε τοῖσιν,
οἱ δὲ εἵατο
ἀκούοντες σιωπῇ·
ὁ δὲ ἄειδε
νόστον λυγρὸν Ἀχαιῶν,
ὃν Παλλὰς Ἀθήνη
ἐπετείλατο
ἐκ Τροίης.
Ὑπερωϊόθεν δὲ
κούρη Ἰκαρίοιο,
περίφρων Πηνελόπεια,
σύνθετο φρεσὶν
ἀοιδὴν θέσπιν τοῦ·
κατεϐήσετο δὲ κλίμακα ὑψηλὴν
οἷο δόμοιο,
οὐκ οἴη,
καὶ ἅμα τῇδε
δύο ἀμφίπολοι ἕποντο.
Ὅτε δὲ δὴ ἡ
δῖα γυναικῶν
ἀφίκετο μνηστῆρας,
στῆ ῥα
παρὰ σταθμὸν
τέγεος
ποιητοῖο πύκα,
σχομένη ἄντα παρειάων
κρήδεμνα λιπαρά·
κεδνὴ δὲ ἄρα ἀμφίπολος
παρέστη οἱ
ἑκάτερθε.
Ἔπειτα δὲ δακρύσασα
προσηύδα ἀοιδὸν θεῖον·
« Φήμιε, οἶδας γὰρ
πολλὰ ἄλλα θελκτήρια
βροτῶν,
ἔργα ἀνδρῶν τε θεῶν τε,
τάτε ἀοιδοὶ κλείουσι,
παρήμενος
ἄειδέ σφιν
ἕν γε τῶν,
οἱ δὲ πινόντων οἶνον
σιωπῇ·
ἀποπαύεο δὲ
ταύτης ἀοιδῆς λυγρῆς,
ἥτε τείρει μοι αἰεὶ
φίλον κῆρ ἐνὶ στήθεσσιν·
ἐπεὶ πένθος ἄλαστον
καθίκετό με μάλιστα.
Ποθέω γὰρ τοίην κεφαλήν,
μεμνημένη αἰεὶ ἀνδρός,
τοῦ κλέος εὐρὺ
κατὰ Ἑλλάδα καὶ μέσον Ἄργος. »
Τηλέμαχος δὲ πεπνυμένος
ηὔδα τὴν αὖ ἀντίον·
« Ἐμὴ μῆτερ,
τί τε ἄρα φθονέεις
ἀοιδὸν ἐρίηρον
τέρπειν,
ὅππῃ νόος οἱ
ὄρνυται;
Οὔ νύ τε ἀοιδοὶ
αἴτιοι,
ἀλλά ποθι
Ζεὺς αἴτιος,
ὅστε δίδωσιν
ἀνδράσιν ἀλφηστῇσιν,
ἑκάστῳ, ὅπως ἐθέλῃσιν.
Οὐ νέμεσις δὲ
τούτῳ
ἀείδειν κακὸν οἶτον Δαναῶν·
ἄνθρωποι γὰρ
ἐπικλείουσι μᾶλλον τὴν ἀοιδήν,
ἥτις ἀμφιπέληται ἀκουόντεσσι
νεωτάτη.
Κραδίη δὲ καὶ θυμὸς
ἐπιτολμάτω σοι ἀκούειν·
Ὀδυσσεὺς γὰρ
οὐκ ἀπώλεσεν οἶος
ἦμαρ νόστιμον
ἐν Τροίῃ,
πολλοὶ δὲ καὶ ἄλλοι φῶτες
ὄλοντο.
Ἀλλὰ ἰοῦσα εἰς οἶκον
κόμιζε τὰ ἔργα σαυτῆς,
ἱστόν τε ἠλακάτην τε,
καὶ κέλευε ἀμφιπόλοισιν
ἐποίχεσθαι ἔργον·
μῦθος δὲ
μελήσει πᾶσιν ἄνδρεσσιν,
ἐμοὶ δὲ μάλιστα·
τοῦ γάρ ἐστι κράτος
ἐνὶ οἴκῳ. »
Ἡ μὲν θαμϐήσασα
βεϐήκει πάλιν
οἶκόνδε·
ἔνθετο γὰρ θυμῷ
μῦθον πεπνυμένον παιδός.
Ἀναϐᾶσα δὲ
ἐς ὑπερῷα
σὺν γυναιξὶν ἀμφιπόλοισι,
κλαῖεν ἔπειτα Ὀδυσῆα,
φίλον πόσιν,
ὄφρα Ἀθήνη γλαυκῶπις
ἐπέϐαλέν οἱ βλεφάροισιν
ἡδὺν ὕπνον.
Μνηστῆρες δὲ ὁμάδησαν
ἀνὰ μέγαρα σκιόεντα·
πάντες δὲ ἠρήσαντο
κλιθῆναι παραὶ λεχέεσσιν.
Τηλέμαχος δὲ πεπνυμένος
ἤρχετο τοῖσι μύθων·
« Μνηστῆρες ἐμῆς μητρός,
ἔχοντες ὕϐριν ὑπέρϐιον,
νῦν μὲν τερπώμεθα
δαινύμενοι,
μηδὲ ἔστω βοητύς,
ἐπεὶ τόγε ἐστὶ καλὸν
ἀκουέμεν ἀοιδοῦ τοιοῦδε,
οἷος ὅδε ἐστίν,
ἐναλίγκιος θεοῖς αὐδήν.
Ἠῶθεν δὲ καθεζώμεσθα
κιόντες πάντες ἀγορήνδε,
ἵνα ἀποείπω ὑμῖν μῦθον
ἀπηλεγέως,
ἐξιέναι μεγάρων·
ἀλεγύνετε δὲ ἄλλας δαῖτας,
ἔδοντες ὑμὰ κτήματα,
ἀμειϐόμενοι
κατὰ οἴκους.
Εἰ δὲ τόδε δοκέει ὑμῖν
ἔμμεναι λωΐτερον καὶ ἄμεινον,
ὀλέσθαι νήποινον
βίοτον ἑνὸς ἀνδρός,
κείρετε·
ἐγὼ δὲ ἐπιϐώσομαι
θεοὺς ἐόντας αἰέν,
αἴ κέ ποθι Ζεὺς δῷσιν
ἔργα γενέσθαι παλίντιτα·
ἔπειτα ὄλοισθέ κεν
νήποινοι
ἔντοσθεν δόμων. »
Ἔφατο ὥς·
οἱ δὲ ἄρα πάντες
ἐμφύντες ὀδὰξ
χείλεσι
θαύμαζον Τηλέμαχον,
ὃ ἀγόρευε θαρσαλέως.
Ἀντίνοος δέ,
υἱὸς Εὐπείθεος,
προσέφη τὸν αὖτε·
« Τηλέμαχε,
ἦ μάλα δὴ θεοὶ αὐτοὶ
διδάσκουσί σε
ἔμεναί τε ὑψαγόρην,
καὶ ἀγορεύειν θαρσαλέως·
Κρονίων
μὴ ποιήσειέ σέ γε βασιλῆα
ἐν Ἰθάκῃ ἀμφιάλῳ,
ὅ ἐστι πατρώϊόν τοι
γενεῇ. »
ηὔδα τὸν αὖ ἀντίον·
« Ἀντίνοε,
εἴπερ καὶ ἀγάσσεαί μοι
ὅττι κεν εἴπω,
ἐθέλοιμί κεν
ἀρέσθαι καὶ τοῦτο,
Διός γε διδόντος.
Ἦ φὴς
τοῦτο τετύχθαι κάκιστον
ἐν ἀνθρώποισιν;
Τηλέμαχος δὲ πεπνυμένος
βασιλευέμεν μὲν γὰρ
οὐ κακόν τι·
αἶψά τε δῶ ἀφνειὸν
πέλεταί οἱ,
καὶ αὐτὸς τιμηέστερος.
Ἀλλὰ ἤτοι
πολλοὶ καὶ ἄλλοι βασιλῆες
Ἀχαιῶν
εἰσὶν ἐν Ἰθάκῃ ἀμφιάλῳ,
νέοι ἠδὲ παλαιοί·
τῶν τις
ἔχῃσί κε τόδε,
ἐπεὶ δῖος Ὀδυσσεὺς θάνεν·
αὐτὰρ ἐγὼν ἔσομαι ἄναξ
ἡμετέροιο οἴκοιο
καὶ δμώων,
οὓς δῖος Ὀδυσσεὺς
ληΐσσατό μοι. »
Εὐρύμαχος δέ,
παῖς Πολύϐου,
ηὔδα τὸν αὖτε ἀντίον·
« Τηλέμαχε,
ἤτοι ταῦτα
κεῖται ἐν γούνασι θεῶν,
ὅστις Ἀχαιῶν
βασιλεύσει ἐν Ἰθάκῃ
ἀμφιάλῳ·
ἔχοις δὲ αὐτὸς κτήματα,
καὶ ἀνάσσοις οἷσι δώμασιν.
Μὴ γὰρ ἔλθοι ὅγε ἀνήρ,
ὅστις βίηφιν
ἀπορραίσει κτήματα
σὲ ἀέκοντα,
Ἰθάκης ναιεταώσης ἔτι.
Ἀλλὰ ἐθέλω, φέριστε,
ἐρέσθαι σε περὶ ξείνοιο,
ὁππόθεν οὗτος ἀνήρ,
ἐκ ποίης δὲ γαίης εὔχεται εἶ-
Ποῦ δέ νύ οἱ γενεὴναι.
καὶ ἄρουρα πατρίς;
ἠὲ φέρει τινὰ ἀγγελίην
πατρὸς ἐρχομένοιο,
ἢ ἱκάνει τόδε
ἐελδόμενος χρεῖος ἑὸν αὐτοῦ;
Οἷον ἀναΐξας
οἴχεται ἄφαρ,
οὐδὲ ὑπέμεινε γνώμεναι !
οὐ μὲν γὰρ ἐῴκει τι
εἰς ὦπα
κακῷ. »
Τηλέμαχος δὲ πεπνυμένος
ηὔδα τὸν αὖ ἀντίον·
« Εὐρύμαχε,
ἤτοι νόστος ἐμοῖο πατρὸς
ἀπώλετο·
οὔτε οὖν πείθομαι ἔτι
ἀγγελίῃς,
εἴ ποθεν ἔλθοι,
οὔτε ἐμπάζομαι
θεοπροπίης,
ἥντινα μήτηρ ἐξερέηται
καλέσασα θεοπρόπον
ἐς μέγαρον.
Οὗτος δὲ ξεῖνος πατρώϊος ἐμός
ἐστιν ἐκ Τάφου·
εὔχεται δὲ εἶναι Μέντης
υἱὸς Ἀγχιάλοιο δαΐφρονος,
ἀτὰρ ἀνάσσει Ταφίοισι
φιληρέτμοισιν. »
Τηλέμαχος φάτο ὥς·
ἔγνω δὲ φρεσὶ
θεὸν ἀθανάτην.
Οἱ δὲ
τρεψάμενοι εἰς ὀρχηστύν τε
καὶ ἀοιδὴν ἱμερόεσσαν
τέρποντο,
μένον δὲ ἕσπερον
ἐπελθεῖν.
Τοῖσι δὲ τερπομένοισιν
ἕσπερος μέλας ἐπῆλθε.
Τότε δὴ κακκείοντες
ἔϐαν οἶκόνδε ἕκαστος.
Τηλέμαχος δὲ
ἔϐη εἰς εὐνὴν ἔνθα,
ὅθι αὐλῆς περικαλλέος
θάλαμος ὑψηλὸς
δέδμητό οἱ,
ἐνὶ χώρῳ
περισκέπτῳ,
μερμηρίζων πολλὰ
φρεσίν.
Ἅμα δὲ τῷ ἄρα
Εὐρύκλεια
εἰδυῖα κεδνὰ
φέρε δαΐδας αἰθομένας,
θυγάτηρ Ὦπος Πεισηνορίδαο,
τήν ποτε Λαέρτης πρίατο
ἑοῖσιν κτεάτεσσιν,
ἐοῦσαν ἔτι πρωθήϐην,
ἔδωκε δὲ
ἐεικοσάϐοια·
τίε δέ μιν ἐν μεγάροισιν
ἶσα
κεδνῇ ἀλόχῳ,
οὔποτε δὲ ἔμικτο
εὐνῇ,
ἀλέεινε δὲ
χόλον γυναικός·
ἣ ἅμα οἱ
φέρε δαΐδας αἰθομένας,
καὶ φιλέεσκέν ἑ
μάλιστα δμωάων,
καὶ ἔτρεφεν
ἐόντα τυτθόν.
Ὤϊξε δὲ θύρας
θαλάμου ποιητοῖο πύκα·
ἕζετο δὲ ἐν λέκτρῳ,
ἔκδυνε δὲ μαλακὸν χιτῶνα,
καὶ ἔμϐαλε τὸν μὲν
χερσὶ γραίης
πυκιμηδέος.
Ἡ μὲν πτύξασα
καὶ ἀσκήσασα τὸν χιτῶνα,
ἀγκρεμάσασα πασσάλῳ
παρὰ λεχέεσσι τρητοῖς,
βῆ ῥα ἴμεν ἐκ θαλάμοιο·
ἐπέρυσσε δὲ θύρην
κορώνῃ ἀργυρέῃ·
ἐπὶ δὲ ἐτάνυσσε κληῗδα
ἱμάντι.
Ἔνθα ὅγε
παννύχιος,
κεκαλυμμένος ἀώτῳ οἰός,
βούλευεν ᾗσι φρεσὶν ὁδόν,
τὴν Ἀθήνη πέφραδεν.
Ἦμος δὲ φάνη Ἠὼς
ἠριγένεια
ῥοδοδάκτυλος,
υἱὸς φίλος Ὀδυσσῆος
ὤρνυτο ἄρα ἐξ εὐνῆφιν,
ἑσσάμενος εἵματα·
περίθετο δὲ ὤμῳ
ξίφος ὀξύ,
ἐδήσατο δὲ
ὑπὸ ποσσὶ λιπαροῖσι
καλὰ πέδιλα·
βῆ δὲ
ἴμεν ἐκ θαλάμοιο,
ἐναλίγκιος θεῷ ἄντην.
Αἶψα δὲ κέλευσε
κηρύκεσσι λιγυφθόγγοισι
κηρύσσειν ἀγορήνδε
Ἀχαιοὺς καρηκομόωντας·
οἱ μὲν ἐκήρυσσον,
τοὶ δὲ ἠγείροντο μάλα ὦκα.
Αὐτὰρ ἐπεί ῥα
ἤγερθεν,
ἐγένοντό τε ὁμηγερέες,
βῆ ῥα
ἴμεν εἰς ἀγορήν,
ἔχε δὲ παλάμῃ
ἔγχος χάλκεον,
οὐκ οἶος,
ἅμα τῷγε
κύνες ἀργοὶ πόδας ἕποντο.
Ἀθήνη δὲ ἄρα
κατέχευε τῷγε
χάριν θεσπεσίην.
Πάντες δὲ λαοὶ ἄρα
θηεῦντο
τὸν ἐπερχόμενον·
ἕζετο δὲ ἐν θώκῳ πατρός,
γέροντες δὲ
εἶξαν.
Ἔπειτα δὲ ἥρως Αἰγύπτιος
ἦρχε τοῖσιν ἀγορεύειν,
ὃς δὴ ἔην κυφὸς
γήραϊ,
καὶ ᾔδη μυρία.
Καὶ γὰρ υἱὸς φίλος τοῦ
ἔϐη
ἅμα Ὀδυσῆϊ
ἀντιθέῳ
εἰς Ἴλιον εὔπωλον
ἐνὶ νηυσὶ κοίλῃς,
Ἄντιφος αἰχμητής·
ἄγριος δὲ Κύκλωψ ἔκτανε τὸν
ἐν σπῆϊ γλαφυρῷ,
ὡπλίσσατο δὲ
πύματον δόρπον.
Τρεῖς δὲ ἄλλοι
ἔσαν οἱ·
καὶ ὁ μὲν ὁμίλει, μνηστῆρσιν,
Εὐρύνομος,
δύο δὲ ἔχον αἰὲν
ἔργα πατρώϊα·
ἀλλὰ οὐδὲ ὣς λήθετο
τοῦ,
ὀδυρόμενος καὶ ἀχεύων.
Ὅγε
δακρυχέων
ἀγορήσατο τοῖσι
καὶ μετέειπεν·
Κέκλυτε δὴ νῦν μευ,
Ἰθακήσιοι,
ὅττι κεν εἴπω·
οὔτε ποτὲ ἀγορὴ ἡμετέρη,
οὔτε θόωκος γένετο,
ἐξ οὗ δῖος Ὀδυσσεὺς ἔϐη
ἐνὶ νηυσὶ κοίλῃς.
Νῦν δὲ
τίς ἤγειρε ὧδε;
τίνα χρειὼ ἵκει τόσον
ἠὲ ἀνδρῶν νέων,
ἢ
οἵ εἰσι προγενέστεροι;
ἠὲ ἔκλυέ τινα ἀγγελίην
στρατοῦ ἐρχομένοιο,
ἣν
εἴποι κε σάφα ἡμῖν,
ὅτε πύθοιτο
πρότερός γε;
ἠὲ πιφαύσκεται ἠδὲ ἀγορεύει
ἄλλο τι δήμιον;
Δοκεῖ μοι
εἶναι ἐσθλός, ὀνήμενος.
Εἴθε
Ζεὺς τελέσειεν ἀγαθὸν
οἷ αὐτῷ,
ὅ τι μενοινᾷ ᾗσι φρεσίν ! »
Φάτο ὥς·
υἱὸς δὲ φίλος Ὀδυσσῆος
χαῖρε φήμῃ,
οὐδὲ ἄρα ἧστο ἔτι δήν,
μενοίνησε δὲ ἀγορεύειν.
Στῆ δὲ
μέσῃ ἀγορῇ·
κῆρυξ δὲ Πεισήνωρ,
εἰδὼς μήδεα πεπνυμένα,
ἔμϐαλεν οἱ σκῆπτρον χειρί.
Ἔπειτα προσέειπε γέροντα
καθαπτόμενος πρῶτον·
« Ὦ γέρον,
οὗτος ἀνὴρ οὐχ ἑκάς,
τάχα δὲ εἴσεαι αὐτός,
ὃς ἤγειρα λαόν,
ἄλγος δὲ
ἱκάνει με μάλιστα.
Οὔτε ἔκλυόν τινα ἀγγελίην
στρατοῦ ἐρχομένοιο,
ἣν
εἴπω κε σάφα ὑμῖν,
ὅτε πυθοίμην
πρότερός γε,
οὔτε πιφαύσκομαι οὐδὲ ἀγορεύω
ἄλλο τι δήμιον,
ἀλλὰ χρεῖος ἐμὸν αὐτοῦ,
κακὸν ὃ ἔμπεσέ μοι
οἴκῳ
δοιά.
Τὸ μὲν ἀπώλεσα
πατέρα ἐσθλόν,
ὅς ποτε βασίλευεν
ἐν ὑμῖν τοίσδεσσιν,
ἦεν δὲ
ὣς πατὴρ ἤπιος·
νῦν δὲ αὖ
καὶ πολὺ μεῖζον,
ὃ δὴ τάχα
διαρραίσει πάγχυ
ἅπαντα οἶκον,
ἀπολέσσει δὲ πάμπαν
βίοτον.
Μνηστῆρες ἐπέχραον
μητέρι μοι οὐκ ἐθελούσῃ,
υἷες φίλοι τῶν ἀνδρῶν,
οἵ εἰσιν ἄριστοι
ἐνθάδε γε·
οἳ ἀπερρίγασι μὲν
νέεσθαι ἐς οἶκον πατρός,
Ἰκαρίου,
ὥς κε αὐτὸς ἐεδνώσαιτο θύγατρα,
δοίη δὲ
ᾧ κε ἐθέλοι,
καὶ ἔλθοι
κεχαρισμένος οἱ·
οἱ δὲ πωλεύμενοι
πάντα ἤματα
εἰς ἡμέτερον,
ἱερεύοντες βοῦς,
καὶ ὄϊς, καὶ αἶγας πίονας,
εἰλαπινάζουσι,
πίνουσί τε οἶνον αἴθοπα,
μαψιδίως·
τὰ δὲ πολλὰ
κατάνεται.
Ἀνὴρ γὰρ οὐκ ἔπι,
οἷος Ὀδυσσεὺς ἔσκεν,
ἀμῦναι ἀρὴν
ἀπὸ οἴκου.
Ἡμεῖς δὲ
οὔ νυ τοῖοί τι
ἀμυνέμεν,
ἦ καὶ ἔπειτα
ἐσόμεσθα λευγαλέοι τε,
καὶ οὐ δεδαηκότες ἀλκήν.
Ἦ τε ἀμυναίμην ἄν,
εἰ δύναμίς γε παρείη μοι.
Ἔργα γὰρ
οὐκ ἔτι ἀνσχετὰ
τετεύχαται,
οὐδὲ ἔτι καλῶς
ἐμὸς οἶκος διόλωλε.
Νεμεσσήθητε καὶ αὐτοί,
αἰδέσθητέ τε ἄλλους ἀνθρώπους
περικτίονας,
οἳ περιναιετάουσιν·
ὑποδείσατε δὲ μῆνιν θεῶν,
μὴ μεταστρέψωσί
τι
ἀγασσάμενοι ἔργα κακά.
Λίσσομαι
ἠμὲν Ζηνὸς Ὀλυμπίου,
ἠδὲ Θέμιστος,
ἥτε ἠμὲν λύει
ἠδὲ καθίζει
ἀγορὰς ἀνδρῶν,
σχέσθε, φίλοι,
καὶ ἐάσατέ με οἶον
τείρεσθαι
πένθεϊ λυγρῷ,
εἰ μή πού τι
ἐμὸς πατήρ, ἐσθλὸς Ὀδυσσεύς, 
δυσμενέων
ἔρεξε κακὰ
Ἀχαιοὺς ἐϋκνήμιδας,
τῶν ἀποτινύμενοί με
ῥέζετε κακὰ
δυσμενέοντες,
ὀτρύνοντες τούτους.
Εἴη δέ κε κέρδιον ἐμοὶ
ὑμέας ἐσθέμεναι
κειμήλιά τε πρόϐασίν τε.
Εἰ ὑμεῖς γε φάγοιτέ κε,
τάχα ποτὲ καὶ
τίσις ἂν εἴη·
ποτιπτυσσοίμεθα γὰρ ἂν
μύθῳ
κατὰ ἄστυ,
ἀπαιτίζοντες χρήματα,
τόφρα ἕως πάντα
ἀποδοθείη κε.
Νῦν δὲ
ἐμϐάλλετέ μοι θυμῷ
ὀδύνας ἀπρήκτους. »
Φάτο ὣς χωόμενος,
ποτίϐαλε δὲ σκῆπτρον γαίῃ,
ἀναπρήσας δάκρυα·
οἶκτος δὲ ἕλε
λαὸν ἅπαντα.
Ἔνθα πάντες μὲν ἄλλοι
ἔσαν ἀκήν,
οὐδέ τις ἔτλη
ἀμείψασθαι Τηλέμαχον
μύθοισι χαλεποῖσιν·
Ἀντίνοος δὲ οἶος
ἀμειϐόμενος προσέειπε τόν·
« Τηλέμαχε ὑψαγόρη,
ἄσχετε μένος,
ποῖον ἔειπες,
αἰσχύνων ἡμέας;
ἐθέλοις δέ κε ἀνάψαι μῶμον.
Μνηστῆρες δὲ
Ἀχαιῶν
οὔτι εἰσὶν αἴτιοί σοι,
ἀλλὰ μήτηρ φίλη,
ἥ τοι οἶδε πέρι
κέρδεα.
Ἤδη γὰρ τρίτον ἔτος ἐστί,
τάχα δὲ
τέταρτον εἶσιν,
ἐξ οὗ ἀτέμϐει
θυμὸν Ἀχαιῶν
ἐνὶ στήθεσσιν.
Ἔλπει μέν ῥα πάντας,
καὶ ὑπίσχεται ἑκάστῳ ἀνδρί,
προϊεῖσα ἀγγελίας·
νόος δέ οἱ
μενοινᾷ ἄλλα.
Ἡ δὲ μερμήριξεν
ἐνὶ φρεσὶ
τόνδε ἄλλον δόλον·
στησαμένη μέγαν ἱστὸν
ἐνὶ μεγάροισιν
ὕφαινε,
λεπτὸν καὶ περίμετρον,
ἄφαρ δὲ μετέειπεν ἡμῖν·
« Κοῦροι, ἐμοὶ μνηστῆρες,
« ἐπεὶ δῖος Ὀδυσσεὺς θάνεν,
« ἐπειγόμενοι τὸν ἐμὸν γάμον,
« μίμνετε,
« εἰσόκε ἐκτελέσω φᾶρος,
« μὴ νήματα
« ὄληται μεταμώνιά μοι,
« ταφήϊον
« ἥρωϊ Λαέρτῃ,
« εἰς ὅτε Μοῖρα ὀλοὴ
« θανάτοιο τανηλεγέος
« καθέλῃσί κέ μιν·
« μή τις Ἀχαιϊάδων
« νεμεσήσῃ μοι κατὰ δῆμον,
« αἴ κε κῆται ἄτερ σπείρου,
« κτεατίσσας πολλά. »
Ἔφατο ὥς·
αὖτε δὲ
θυμὸς ἀγήνωρ ἡμῖν
ἐπεπείθετο.
Καὶ ἔνθα ἠματίη μὲν
ὑφαίνεσκε μέγαν ἱστόν,
νύκτας δὲ ἀλλύεσκεν,
ἐπὴν παραθεῖτο
δαΐδας.
Ὣς τρίετες μὲν
ἔληθε δόλῳ,
καὶ ἔπειθεν Ἀχαιούς·
ἀλλὰ ὅτε τέτρατον ἔτος
ἦλθε,
καὶ ὧραι ἐπήλυθον,
καὶ τότε δή τις γυναικῶν,
ἣ ᾔδη σάφα,
ἔειπε,
καὶ ἐφεύρομεν τήνγε
ἀλλύουσαν ἱστὸν ἀγλαόν.
Ὣς ἐξετέλεσσε τὸ μέν,
καὶ οὐκ ἐθέλουσα,
ὑπὸ ἀνάγκης.
Μνηστῆρες δὲ
ὑποκρίνονταί σοι ὧδε,
ἵνα αὐτὸς εἰδῇς
σῷ θυμῷ,
πάντες δὲ Ἀχαιοὶ εἰδῶσιν.
Ἀπόπεμψον σὴν μητέρα,
ἄνωχθι δέ μιν γαμέεσθαι
τῷ
ὅτεῴ τε πατὴρ κέλεται,
καὶ ἁνδάνει αὐτῇ.
Εἰ δὲ ἀνιήσει γε
ἔτι χρόνον πολὺν
υἷας Ἀχαιῶν,
φρονέουσα ἀνὰ θυμὸν τά,
ἃ Ἀθήνη δῶκέν οἱ
πέρι,
ἐπίστασθαι
ἔργα τε περικαλλέα,
καὶ φρένας ἐσθλάς,
κέρδεά τε,
οἷα οὔπω ἀκούομέν
τινα
οὐδὲ
παλαιῶν,
τάων, αἳ ἦσαν πάρος
Ἀχαιαὶ ἐϋπλοκαμῖδες,
Τυρώ τε, Ἀλκμήνη τε,
Μυκήνη τε ἐϋστέφανος,
τάων οὔτις ᾔδη
νοήματα ὁμοῖα
Πηνελοπείῃ·
ἀτὰρ οὐκ ἐνόησε
τοῦτο μέν γε ἐναίσιμον·
ἔδονται γὰρ οὖν
τεόν τε βίοτον καὶ κτήματα
τόφρα, ὄφρα κε κείνη
ἔχῃ τοῦτον νόον,
ὅντινα θεοὶ νῦν
τιθεῖσίν οἱ ἐν στήθεσσι.
Ποιεῖται μὲν
αὐτῇ
μέγα κλέος,
αὐτὰρ σοίγε
ποθὴν βιότοιο πολέος·
ἡμεῖς δὲ ἴμεν
πάρος γε
οὔτε ἐπὶ ἔργα,
οὔτε πῃ ἄλλῃ,
πρίν γε αὐτὴν γήμασθαι
Ἀχαιῶν
ᾧ κε ἐθέλῃσιν. »
Τηλέμαχος δὲ πεπνυμένος
ηὔδα τὸν ἀντίον αὖ·
« Ἀντίνοε,
οὔπως ἔστι
ἀπῶσαι δόμων
ἀέκουσαν,
ἣ ἔτεκέ με,
ἣ ἔθρεψέ με·
ἐμὸς δὲ πατήρ,
ἄλλοθι γαίης,
ὅγε ζώει, ἢ τέθνηκεν.
Κακὸν δὲ
μὲ ἀποτίνειν πολλὰ
Ἰκαρίῳ,
αἴ κε αὐτὸς ἑκὼν
ἀποπέμψω μητέρα.
Πείσομαι γὰρ κακὰ
ἐκ τοῦ πατρός,
δαίμων δὲ δώσει ἄλλα,
ἐπεὶ μήτηρ
ἀρήσεται
Ἐρινῦς στυγεράς,
ἀπερχομένη οἴκου,
νέμεσις δὲ ἔσσεταί μοι
ἐξ ἀνθρώπων.
Ὣς οὔ ποτε ἐγὼ ἐνίψω
τοῦτον μῦθον.
Εἰ δὲ ὑμέτερος μὲν θυμὸς αὐτῶν
νεμεσίζεται,
ἔξιτέ μοι μεγάρων,
ἀλεγύνετε δὲ ἄλλας δαῖτας,
ἔδοντες ὑμὰ κτήματα,
ἀμειϐόμενοι
κατὰ οἴκους.
Εἰ δὲ τόδε δοκέει ὑμῖν
ἔμμεναι λωΐτερον καὶ ἄμεινον,
ὀλέσθαι νήποινον
βίοτον ἑνὸς ἀνδρός,
κείρετε·
ἐγὼ δὲ ἐπιϐώσομαι
θεοὺς ἐόντας αἰέν,
αἴ κέ ποθι Ζεὺς δῷσιν
ἔργα γενέσθαι παλίντιτα·
ἔπειτα ὄλοισθέ κεν
νήποινοι
ἔντοσθεν δόμων. »
Ὣς φάτο Τηλέμαχος·
Ζεὺς δὲ εὐρύοπα
προέηκε τῷ
πέτεσθαι
αἰετὼ
ὑψόθεν ἐκ κορυφῆς ὄρεος.
Τὼ δὲ
ἕως μέν ῥα ἐπέτοντο
μετὰ πνοιῇς ἀνέμοιο,
τιταινομένω
πτερύγεσσι
πλησίω ἀλλήλοισιν·
ἀλλὰ ὅτε δὴ ἱκέσθην
μέσσην ἀγορὴν
πολύφημον,
ἔνθα ἐπιδινηθέντε
τιναξάσθην πτερὰ
πολλά,
ἐσιδέτην δὲ κεφαλὰς πάντων,
ὄσσοντο δὲ ὄλεθρον·
δρυψαμένω δὲ ὀνύχεσσιν
ἀμφὶ παρειὰς δειράς τε,
ἤϊξαν δεξιὼ
διὰ οἰκία τε
καὶ πόλιν αὐτῶν.
Θάμϐησαν δὲ ὄρνιθας,
ἐπεὶ ἴδον ὀφθαλμοῖσιν·
ὥρμηναν δὲ ἀνὰ θυμόν,
ἅπερ ἔμελλον τελέεσθαι.
Τοῖσι δὲ καὶ μετέειπε
γέρων ἥρως Ἁλιθέρσης
Μαστορίδης·
ὁ γὰρ οἶος
ἐκέκαστο ὁμηλικίην
γνῶναι ὄρνιθας
καὶ μυθήσασθαι ἐναίσιμα·
ὃ ἐϋφρονέων σφιν
ἀγορήσατο καὶ μετέειπεν·
« Κέκλυτε δὴ νῦν μευ,
Ἰθακήσιοι,
ὅττι κεν εἴπω·
εἴρω δὲ τάδε
πιφαυσκόμενος μάλιστα
μνηστῆρσι·
μέγα γὰρ πῆμα
κυλίνδεται τοῖσιν.
Ὀδυσσεὺς γὰρ οὐκ ἔσσεται δὴν
ἀπάνευθε ὧν φίλων,
ἀλλά που ἤδη ἐὼν ἐγγὺς
φυτεύει πάντεσσι τοῖσδεσσι
φόνον καὶ κῆρα·
ἔσται δὲ κακὸν
καὶ πολέσιν ἄλλοισιν,
οἳ νεμόμεσθα Ἰθάκην
εὐδείελον.
Ἀλλὰ φραζώμεσθα
πολὺ πρίν,
ὥς κε καταπαύσομεν·
οἱ δὲ καὶ αὐτοὶ
παυέσθων·
καὶ γὰρ ἄφαρ τόδε
ἐστὶ λώϊόν σφιν.
Μαντεύομαι γὰρ
οὐκ ἀπείρητος,
ἀλλὰ εἰδὼς εὖ·
καὶ γὰρ φημὶ ἅπαντα
τελευτηθῆναι ἐκείνῳ,
ὡς ἐμυθεόμην οἱ,
ὅτε Ἀργεῖοι
εἰσανέϐαινον Ἴλιον,
Ὀδυσσεὺς δὲ πολύμητις
ἔϐη μετά σφιν.
Φῆν,
παθόντα κακὰ πολλά,
ἀπολέσαντα πάντας ἑταίρους,
ἄγνωστον πάντεσσιν
ἐλεύσεσθαι οἴκαδε
ἐεικοστῷ ἐνιαυτῷ.
Πάντα τάδε δὴ
τελεῖται νῦν. »
Εὐρύμαχος δέ,
παῖς Πολύϐου,
ηὔδα τὸν ἀντίον αὖτε·
« Ὦ γέρον,
εἰ δέ,
ἄγε μαντεύεο νῦν
σοῖσι τέκεσσιν,
ἰὼν οἴκαδε,
μή που ὀπίσσω
πάσχωσί τι κακόν·
ἐγὼ δὲ
πολλὸν ἀμείνων σέο
μαντεύεσθαι ταῦτα.
Ὄρνιθες δέ τε πολλοὶ
φοιτῶσιν
ὑπὸ αὐγὰς ἠελίοιο,
οὐδέ τε πάντες
ἐναίσιμοι·
αὐτὰρ Ὀδυσσεὺς
ὤλετο τῆλε.
Ὡς καὶ σὺ ὤφελες
καταφθίσθαι σὺν ἐκείνῳ !
Οὐκ ἂν ἀγόρευες τόσσα
θεοπροπέων,
οὐδὲ ἀνιείης κε ὧδε
Τηλέμαχον κεχολωμένον,
ποτιδέγμενος δῶρον σῷ οἴκῳ,
αἴ κε πόρῃσιν.
Ἀλλὰ ἐξερέω τοι,
τὸ δὲ καὶ ἔσται τετελεσμένον·
αἴ κε, εἰδὼς
παλαιά τε πολλά τε,
ἐποτρύνῃς χαλεπαίνειν
ἄνδρα νεώτερον
παρφάμενος ἐπέεσσι,
πρῶτον μὲν ἔσται ἀνιηρέστερον
οἷ αὐτῷ·
οὐ δυνήσεται δὲ πρῆξαί τι ἔμπης
εἵνεκα τῶνδε·
σοὶ δέ, γέρον,
ἐπιθήσομεν θωήν,
ἣν τίνων
ἀσχάλλῃς κε ἐνὶ θυμῷ·
ἄλγος δὲ χαλεπὸν ἔσσεταί τοι.
Ἐγὼν δὲ αὐτὸς ἐν πᾶσιν
ὑποθήσομαι Τηλεμάχῳ·
ἀνωγέτω ἑὴν μητέρα
ἀπονέεσθαι ἐς πατρός·
οἱ δὲ τεύξουσι γάμον,
καὶ ἀρτυνέουσιν ἔεδνα
μάλα πολλά,
ὅσσα ἔοικεν
ἕπεσθαι ἐπὶ παιδὸς φίλης.
Οὐ γὰρ ὀΐομαι υἷας Ἀχαιῶν
παύσεσθαι πρὶν
μνηστύος ἀργαλέης,
ἐπεὶ δείδιμεν οὔτινα
ἔμπης,
οὔτε οὖν Τηλέμαχον,
ἐόντα περ
μάλα πολύμυθον,
οὔτε ἐμπαζόμεθα
θεοπροπίης,
ἣν σύ, γεραιέ,
μυθέαι ἀκράαντον,
ἀπεχθάνεαι δὲ ἔτι μᾶλλον.
Χρήματα δὲ
βεϐρώσεται αὖτε
κακῶς,
οὐδέ ποτε ἶσα
ἔσσεται,
ὄφρα κεν ἥγε
διατρίϐῃσιν Ἀχαιοὺς
ὃν γάμον,
ἡμεῖς δὲ αὖ ποτιδέγμενοι
πάντα ἤματα,
ἐριδαίνομεν εἵνεκα τῆς ἀρετῆς,
οὐδὲ ἐρχόμεθα
μετὰ ἄλλας,
ἅς ἐστιν ἐπιεικὲς ἑκάστῳ
ὀπυιέμεν. »
Τηλέμαχος δὲ πεπνυμένος
ηὔδα τὸν αὖ ἀντίον·
« Εὐρύμαχε ἠδὲ καὶ ἄλλοι,
ὅσοι μνηστῆρες ἀγαυοί,
οὐ λίσσομαι μὲν ἔτι ὑμέας
ταῦτα,
οὐδὲ ἀγορεύω·
ἤδη γὰρ θεοὶ καὶ πάντες Ἀχαιοὶ
ἴσασι τά·
ἀλλὰ ἄγε δότε μοι
νῆα θοὴν
καὶ εἴκοσιν ἑταίρους,
οἵ κε διαπρήσσωσι κέλευθόν μοι
ἔνθα καὶ ἔνθα.
Εἶμι γὰρ ἐς Σπάρτην τε
καὶ ἐς Πύλον ἠμαθόεντα,
πευσόμενος νόστον
πατρὸς οἰχομένοιο δήν·
ἤν τις βροτῶν
εἴπῃσι μοι,
ἢ ἀκούσω ὄσσαν
ἐκ Διός,
ἥτε φέρει μάλιστα
κλέος ἀνθρώποισιν.
Εἰ μέν κεν ἀκούσω
βίοτον καὶ νόστον πατρός,
ἦ τε τλαίην ἂν ἔτι ἐνιαυτόν,
τρυχόμενός περ·
εἰ δέ κε ἀκούσω τεθνηῶτος,
μηδὲ ἐόντος ἔτι,
νοστήσας δὴ ἔπειτα
ἐς φίλην γαῖαν πατρίδα,
χεύσω τέ οἱ
σῆμα
καὶ ἐπὶ κτερεΐξω κτέρεα
μάλα πολλά,
ὅσσα ἔοικε,
καὶ δώσω μητέρα ἀνέρι. »
Ἤτοι ὅγε εἰπὼν ὣς
καθέζετο ἄρα·
τοῖσι δὲ ἀνέστη Μέντωρ,
ὅς ῥα ἦεν ἑταῖρος
ἀμύμονος Ὀδυσῆος,
καὶ ἰὼν ἐν νηυσὶν
ἐπέτρεπέν οἱ ἅπαντα οἶκον,
πείθεσθαί τε γέροντι,
καὶ φυλάσσειν
πάντα ἔμπεδα·
ὃ ἐϋφρονέων σφιν
ἀγορήσατο καὶ μετέειπεν·
« Κέκλυτε δὴ νῦν μευ,
Ἰθακήσιοι,
ὅττι κεν εἴπω·
μὴ ἔστω ἔτι τις βασιλεὺς
σκηπτοῦχος
πρόφρων,
ἀγανὸς καὶ ἤπιος,
μηδὲ εἰδὼς φρεσὶν αἴσιμα,
ἀλλὰ εἴη τε αἰεὶ χαλεπός,
καὶ ῥέζοι αἴσυλα·
ὣς οὔτις
λαῶν
μέμνηται θείοιο Ὀδυσσῆος,
οἷσιν ἄνασσεν,
ἦε δὲ
ὡς πατὴρ ἤπιος.
Ἀλλὰ ἤτοι οὔτε μεγαίρω
μνηστῆρας ἀγήνορας
ἔρδειν ἔργα βίαια
κακορραφίῃσι νόοιο·
παρθέμενοι γὰρ σφὰς κεφαλὰς
κατέδουσι βιαίως
οἶκον Ὀδυσσῆος,
φασὶ δὲ τὸν
οὐκέτι νέεσθαι.
Νῦν δὲ νεμεσίζομαι
ἄλλῳ δήμῳ,
οἷον ἅπαντες
ἧσθε ἄνεῳ,
ἀτὰρ οὔτι κατερύκετε
καθαπτόμενοι ἐπέεσσι
μνηστῆρας παύρους,
ἐόντες πολλοί. »
Λειώκριτος δὲ
Εὐηνορίδης
ηὔδα τὸν ἀντίον·
« Μέντορ ἀταρτηρέ,
ἠλεὲ φρένας,
ποῖον ἔειπες,
ὀτρύνων καταπαυέμεν ἡμέας !
Ἀργαλέον δὲ
καὶ ἀνδράσι πλεόνεσσι
μαχήσασθαι
περὶ δαιτί.
Εἴπερ γὰρ Ὀδυσεὺς Ἰθακήσιος
ἐπελθὼν αὐτὸς
μενοινήσειέ κε ἐνὶ θυμῷ
ἐξελάσαι μεγάροιο
μνηστῆρας ἀγαυοὺς
δαινυμένους κατὰ ἑὸν δῶμα,
γυνή,
χατέουσά περ μάλα,
οὐ κεχάροιτό κε
οἷ ἐλθόντι·
ἀλλὰ ἐπίσποι κεν αὐτοῦ
πότμον ἀεικέα,
εἰ ἕποιτο
πλεόνεσσι.
Σὺ δὲ οὐκ ἔειπες
κατὰ μοῖραν.
Ἀλλὰ ἄγε, λαοὶ μὲν
σκίδνασθε
ἐπὶ ἔργα ἕκαστος·
Μέντωρ δὲ
ὀτρυνέει ὁδὸν
τούτῳ
ἠδὲ Ἁλιθέρσης,
οἵτε εἰσίν οἱ ἐξ ἀρχῆς
ἑταῖροι πατρώϊοι.
Ἀλλά, ὀΐω,
καὶ καθήμενος
δηθά,
πεύσεται ἀγγελιάων
εἰν Ἰθάκῃ,
οὔποτε δὲ τελέει ταύτην ὁδόν. »
Ἐφώνησεν ἄρα ὥς,
λῦσε δὲ ἀγορὴν
αἰψηρήν.
Οἱ μὲν ἄρα ἐσκίδναντο
πρὸς ἑὰ δώματα ἕκαστος·
μνηστῆρες δὲ ἴσαν
ἐς δώματα θείου Ὀδυσῆος.
Τηλέμαχος δὲ
κιὼν ἀπάνευθε
ἐπὶ θῖνα θαλάσσης,
νιψάμενος χεῖρας
ἁλὸς πολιῆς,
εὔχετο Ἀθήνῃ·
« Κλῦθί μοι,
ὃ θεὸς
ἤλυθες χθιζὸς
ἡμέτερον δῶ,
καὶ κέλευσάς με
ἔρχεσθαι ἐν νηῒ
ἐπὶ πόντον ἠεροειδέα,
πευσόμενον νόστον
πατρὸς οἰχομένοιο δήν !
Ἀχαιοὶ δὲ
διατρίϐουσι
τὰ πάντα,
μάλιστα δὲ μνηστῆρες,
ὑπερηνορέοντες κακῶς. »
Ἔφατο ὣς εὐχόμενος·
Ἀθήνη δὲ ἦλθέν οἱ σχεδόθεν,
εἰδομένη Μέντορι
ἠμὲν δέμας, ἠδὲ καὶ αὐδήν,
καὶ φωνήσασα
προσηύδα μιν ἔπεα πτερόεντα·
« Τηλέμαχε,
ἔσσεαι ὄπιθεν
οὐδὲ κακὸς οὐδὲ ἀνοήμων,
εἰ δὴ ἠῢ μένος σοῦ πατρὸς
ἐνέστακταί τοι,
οἷος ἐκεῖνος ἔην
τελέσαι ἔργον τε
ἔπος τε·
ἔπειτα ὁδὸς
οὐκ ἔσσεταί τοι ἁλίη
οὐδὲ ἀτέλεστος·
εἰ δὲ οὐκ ἐσσὶ γόνος
κείνου γε καὶ Πηνελοπείης,
οὐκ ἔολπα σέγε ἔπειτα
τελευτήσειν
ἃ μενοινᾷς.
Παῦροι γάρ τοι παῖδες
πέλονται ὁμοῖοι πατρί·
οἱ πλέονες
κακίους,
παῦροι δέ τε
ἀρείους πατρός.
Ἀλλὰ ἐπεὶ ἔσσεαι ὄπιθεν
οὐδὲ κακὸς οὐδὲ ἀνοήμων,
οὐδὲ μῆτις Ὀδυσσῆος
προλέλοιπέ σε
πάγχυ γε,
ἐλπωρή τοι ἔπειτα
τελευτῆσαι τάδε ἔργα.
Τῷ νῦν ἔα μὲν
βουλήν τε νόον τε
μνηστήρων ἀφραδέων,
ἐπεὶ οὔτι νοήμονες
οὐδὲ δίκαιοι,
οὐδέ τι ἴσασι
θάνατον καὶ μέλαιναν κῆρα,
ὃς δή ἐστί σφι σχεδόν,
πάντας ὀλέσθαι
ἐπὶ ἤματι.
Ὁδὸς δέ, ἣν σὺ μενοινᾷς,
οὐκέτι ἀπέσσεταί σοι
δηρόν.
Ἐγὼ γάρ εἰμί τοι
τοῖος ἑταῖρος πατρώϊος,
ὃς στελέω τοι
νῆα θοήν,
καὶ ἅμα
ἕψομαι αὐτός.
Ἀλλὰ σὺ μὲν ἰὼν πρὸς δώματα 
ὁμίλει μνηστῆρσιν,
ὅπλισσόν τε ἤϊα,
καὶ ἄρσον ἅπαντα ἄγγεσιν,
οἶνον ἐν ἀμφιφορεῦσι,
καὶ ἄλφιτα,
μυελὸν ἀνδρῶν,
ἐν δέρμασι πυκινοῖσιν·
ἐγὼ δὲ συλλέξομαι αἶψα
ἀνὰ δῆμον
ἑταίρους ἐθελοντῆρας.
Πολλαὶ δὲ νῆες
εἰσὶν ἐν Ἰθάκῃ ἀμφιάλῳ,
νέαι ἠδὲ παλαιαί·
τάων μὲν ἐγὼν ἐπιόψομαί τοι,
ἥτις ἀρίστη,
ἐφοπλίσσαντες δὲ ὦκα
ἐνήσομεν εὐρέϊ πόντῳ. »
Ὣς φάτο Ἀθηναίη,
κούρη Διός·
οὐδὲ ἄρα Τηλέμαχος
παρέμιμνεν ἔτι δήν,
ἐπεὶ ἔκλυεν
αὐδὴν θεοῦ.
Βῆ δὲ
ἴμεναι πρὸς δῶμα,
τετιημένος φίλον ἦτορ·
εὗρε δὲ ἄρα μεγάροισι
μνηστῆρας ἀγήνορας,
ἀνιεμένους αἶγας,
εὕοντάς τε ἐν αὐλῇ
σιάλους.
Ἀντίνοος δὲ γελάσας
κίεν ἰθὺς Τηλεμάχοιο·
ἔμφυ τε ἄρα χειρί οἱ
ἔφατό τε ἔπος
ἐξονόμαζέ τε·
« Τηλέμαχε ὑψαγόρη,
ἄσχετε
μένος,
μήτι ἄλλο ἔργον τε ἔπος τε κακὸν
μελέτω τοι
ἐν στήθεσσιν,
ἀλλά μοι ἐσθιέμεν
καὶ πινέμεν,
ὡς τὸ πάρος περ.
Ἀχαιοὶ δὲ
τελευτήσουσί τοι μάλα
πάντα ταῦτα,
νῆα καὶ ἐρέτας ἐξαίτους,
ἵνα ἵκηαι θᾶσσον
ἐς Πύλον ἠγαθέην
μετὰ ἀκουὴν
πατρὸς ἀγαυοῦ. »
Τηλέμαχος δὲ πεπνυμένος
ηὔδα τὸν αὖ ἀντίον·
« Ἀντίνοε,
οὔπως ἔστι
δαίνυσθαί τε ἀκέοντα
μετὰ ὑμῖν ὑπερφιάλοισι,
καὶ εὐφραίνεσθαι ἕκηλον.
Ἢ οὐχ ἅλις,
ὡς τὸ πάροιθεν
ἐκείρετε
ἐμὰ κτήματα
πολλὰ καὶ ἐσθλά,
μνηστῆρες,
ἐγὼ δὲ ἦα ἔτι νήπιος;
Νῦν δὲ δὴ
ὅτε εἰμὶ μέγας,
καὶ πυνθάνομαι
ἀκούων μῦθον ἄλλων,
καὶ δὴ θυμὸς ἀέξεταί μοι
ἔνδοθι,
πειρήσω
ὡς ἐπιήλω κε ὔμμι
κῆρας κακάς,
ἠὲ ἐλθὼν Πύλονδε,
ἢ αὐτοῦ ἐνὶ τῷδε δήμῳ.
Εἶμι μέν,
οὐδὲ ἔσσεται ἁλίη
ὁδός, ἣν ἀγορεύω,
ἔμπορος·
οὐ γὰρ γίγνομαι ἐπήϐολος
νηὸς οὐδὲ ἐρετάων·
ὥς νύ που ἐείσατο ὔμμιν
εἶναι κέρδιον. »
Ἦ ῥα,
καὶ σπάσατο ῥεῖα χεῖρα
ἐκ χειρὸς Ἀντινόοιο·
μνηστῆρες δὲ
πένοντο δαῖτα κατὰ δόμον.
Οἱ δὲ ἐπελώϐευον
καὶ ἐκερτόμεον ἐπέεσσι·
τὶς δὲ
νέων ὑπερηνορεόντων
εἴπεσκεν ὧδε·
« Ἦ μάλα Τηλέμαχος
μερμηρίζει ἡμῖν φόνον·
ἢ ἄξει τινὰς ἀμύντορας
ἐκ Πύλου ἠμαθόεντος,
ἢ ὅγε
καὶ Σπάρτηθεν,
ἐπεί νύ περ ἵεται αἰνῶς,
ἠὲ καὶ ἐθέλει
ἐλθεῖν εἰς Ἐφύρην,
ἄρουραν πίειραν,
ὄφρα ἐνείκῃ ἔνθεν
φάρμακα
θυμοφθόρα,
ἐμϐάλῃ δὲ κρητῆρι,
καὶ ὀλέσσῃ ἡμέας πάντας. »
Ἄλλος δὲ
νέων ὑπερηνορεόντων
εἴπεσκεν αὖτε·
« Τίς δὲ οἶδεν,
εἴ κε ἰὼν καὶ αὐτὸς
ἐπὶ νηὸς κοίλης
ἀπόληται τῆλε φίλων,
ἀλώμενος, ὥσπερ Ὀδυσσεύς;
Οὕτω ὀφέλλειέ κεν ἄμμι
πόνον καὶ μᾶλλον·
δασαίμεθά κε γὰρ
πάντα κτήματα,
δοῖμεν δὲ αὖτε
μητέρι τούτου
ἠδὲ ὅστις ὀπυίοι
οἰκία ἔχειν. »
Φὰν ὥς·
ὁ δὲ κατεϐήσατο
θάλαμον ὑψόροφον πατρός,
εὐρύν,
ὅθι ἔκειτο χρυσὸς νητὸς
καὶ χαλκός,
ἐσθῆς τε ἐν χηλοῖσιν,
ἔλαιόν τε εὐῶδες ἅλις·
ἐν δὲ
πίθοι οἴνοιο παλαιοῦ
ἡδυπότοιο
ἕστασαν,
ἔχοντες ἐντὸς
ποτὸν ἄκρητον θεῖον,
ἀρηρότες ἑξείης ποτὶ τοῖχον,
εἴποτε Ὀδυσσεὺς
νοστήσειεν οἴκαδε,
καὶ μογήσας
ἄλγεα πολλά.
Σανίδες δὲ κληϊσταὶ
δικλίδες
ἀραρυῖαι πυκινῶς
ἔπεσαν·
ἐν δὲ ἔσκε νύκτας τε καὶ ἦμαρ
γυνὴ ταμίη,
ἣ ἐφύλασσε πάντα
πολυϊδρείῃσι νόου,
Εὐρύκλεια, θυγάτηρ Ὦπος
Πεισηνορίδαο.
Τὴν τότε Τηλέμαχος
προσέφη,
καλέσσας θάλαμόνδε·
« Μαῖα,
ἄγε δὴ ἄφυσσόν μοι
ἐν ἀμφιφορεῦσιν
οἶνον ἡδύν,
ὅτις λαρώτατος μετὰ τόν,
ὃν σὺ φυλάσσεις,
ὀϊομένη κεῖνον
τὸν κάμμορον,
εἴποθεν ἔλθοι
Ὀδυσεὺς διογενής,
ἀλύξας θάνατον καὶ κῆρας.
Ἔμπλησον δὲ δώδεκα,
καὶ ἄρσον ἅπαντας
πώμασιν.
Χεῦον δέ μοι ἄλφιτα
ἐν δοροῖσιν ἐϋρραφέεσσιν·
εἴκοσι δὲ μέτρα ἔστω
ἀκτῆς ἀλφίτου
μυληφάτου.
Ἴσθι δὲ αὐτὴ οἴη.
Τὰ δὲ πάντα
τετύχθω ἀθρόα·
ἐγὼν γὰρ αἱρήσομαι ἑσπέριος,
ὁππότε κεν δὴ μήτηρ
ἀναϐῇ εἰς ὑπερῷα,
μέδηταί τε κοίτου.
Εἶμι γὰρ ἐς Σπάρτην τε
καὶ ἐς Πύλον ἠμαθόεντα,
πευσόμενος νόστον
πατρὸς φίλου,
ἢν ἀκούσω
που. »
Φάτο ὥς·
φίλη δὲ τροφὸς Εὐρύκλεια
κώκυσε,
καί ῥα ὀλοφυρομένη
προσηύδα ἔπεα πτερόεντα ·
« Τίπτε δέ, φίλε τέκνον,
τοῦτο νόημα ἔπλετό τοι
ἐνὶ φρεσί;
πῇ δὲ ἐθέλεις ἰέναι
ἐπὶ γαῖαν πολλήν,
ἐὼν μοῦνος ἀγαπητός;
Ὁ δὲ Ὀδυσεὺς διογενὴς
ὤλετο τηλόθι πάτρης
ἐνὶ δήμῳ ἀλλογνώτῳ.
Οἱ δὲ
φράσσονται ὀπίσσω κακά
τοι αὐτίκα ἰόντι,
ὥς κε φθίῃς δόλῳ·
αὐτοὶ δὲ δάσονται
πάντα τάδε.
Ἀλλὰ μένε αὖθι καθήμενος
ἐπὶ σοῖσιν,
οὐδὲ χρή τί σε
πάσχειν κακά, οὐδὲ ἀλαλῆσθαι
ἐπὶ πόντον ἀτρύγετον. »
Τηλέμαχος δὲ πεπνυμένος
ηὔδα τὴν αὖ ἀντίον·
« Θάρσει, μαῖα,
ἐπεὶ ἥδε γε βουλὴ
οὔτοι ἄνευ θεοῦ.
Ἀλλὰ ὄμοσον μὴ μυθήσασθαι τάδε
μητρὶ φίλῃ,
πρίν γε ὅτε ἂν γένηται
ἑνδεκάτη τε δυωδεκάτη τε,
ἢ αὐτὴν ποθέσαι
καὶ ἀκοῦσαι ἀφορμηθέντος,
ὡς ἃν κλαίουσα
μὴ κατιάπτῃ καλὸν χρόα. »
Ἔφη ἄρα ὥς·
γρηῢς δὲ ἀπώμνυ
μέγαν ὅρκον θεῶν.
Αὐτὰρ ἐπεί ῥα ὄμοσέ τε,
τελεύτησέ τε τὸν ὅρκον,
αὐτίκα ἔπειτα ἄφυσσέν οἱ
οἶνον ἐν ἀμφιφορεῦσι,
χεῦε δέ οἱ ἄλφιτα
ἐν δοροῖσιν ἐϋρραφέεσσι·
Τηλέμαχος δὲ ἰὼν ἐς δώματα
ὁμίλει μνηστῆρσιν.
Ἔνθα αὖτε θεὰ Ἀθήνη
γλαυκῶπις
ἐνόησεν ἄλλο·
εἰκυῖα δὲ Τηλεμάχῳ
ᾤχετο πάντῃ κατὰ πτόλιν,
καί ῥα παρισταμένη
ἑκάστῳ φωτὶ
φάτο μῦθον,
ἀνώγει δὲ ἀγερέσθαι ἑσπερίους
ἐπὶ νῆα θοήν.
Ἡ δὲ αὖτε
ᾔτεε νῆα θοὴν
Νοήμονα,
υἱὸν φαίδιμον Φρονίοιο·
ὁ δὲ ὑπέδεκτό οἱ
πρόφρων.
Ἠέλιός τε δύσετο,
πᾶσαί τε ἀγυιαὶ σκιόωντο.
Καὶ τότε εἴρυσεν ἅλαδε
νῆα θοήν,
ἐτίθει δὲ ἐν αὐτῇ πάντα ὅπλα,
τάτε φορέουσι
νῆες ἐΰσσελμοι,
στῆσε δὲ ἐπὶ ἐσχατιῇ λιμένος·
ἐσθλοὶ δὲ ἑταῖροι
ἠγερέθοντο περὶ ἀθρόοι,
θεὰ δὲ ὤτρυνεν ἕκαστον.
Ἔνθα αὖτε θεὰ Ἀθήνη
γλαυκῶπις
ἐνόησεν ἄλλο·
βῆ δὲ
ἴμεναι πρὸς δώματα
θείοιο Ὀδυσσῆος·
ἔνθα ἐπέχευε μνηστήρεσσι
γλυκὺν ὕπνον,
πλάζε δὲ πίνοντας·
ἔκϐαλλε δὲ κύπελλα
χειρῶν.
Οἱ δὲ ὤρνυντο κατὰ πτόλιν
εὕδειν·
οὐδὲ ἄρα εἵατο ἔτι
δήν,
ἐπεὶ ὕπνος ἔπιπτέ σφισι
ἐπὶ βλεφάροισιν.
Αὐτὰρ Ἀθήνη γλαυκῶπις
προσέφη Τηλέμαχον,
ἐκπροκαλεσσαμένη μεγάρων
εὐναιεταόντων,
εἰδομένη Μέντορι
ἠμὲν δέμας, ἠδὲ καὶ αὐδήν·
« Τηλέμαχε,
ἤδη μὲν ἑταῖροι
ἐϋκνήμιδες
εἵαταί τοι ἐπήρετμοι,
ποτιδέγμενοι τὴν σὴν ὁρμήν·
ἀλλὰ ἴομεν,
μῆ διατρίϐωμεν δηθὰ
ὁδοῖο. »
Φωνήσασα ἄρα ὣς
Παλλὰς Ἀθήνη ἡγήσατο
καρπαλίμως·
ὁ δὲ ἔπειτα βαῖνε
μετὰ ἴχνια θεοῖο.
Αὐτὰρ ἐπεί ῥα κατήλυθον
ἐπὶ νῆα ἠδὲ θάλασσαν,
εὗρον ἔπειτα ἐπὶ θινὶ
ἑταίρους καρηκομόωντας.
Ἴς δὲ καὶ ἱερὴ Τηλεμάχοιο
μετέειπε τοῖσιν·
« Δεῦτε, φίλοι,
φερώμεθα ἤϊα·
πάντα γὰρ ἤδη ἀθρόα
ἐνὶ μεγάρῳ·
μήτηρ δέ μοι οὔτι πέπυσται,
οὐδὲ ἄλλαι δμωαί,
μία δὲ οἴη
ἄκουσε μῦθον. »
Φωνήσας ἄρα ὣς
ἡγήσατο·
ἅμα δὲ οἱ ἕποντο.
Οἱ δὲ ἄρα φέροντες πάντα
κάτθεσαν
ἐπὶ νηῒ ἐϋσσέλμῳ,
ὡς υἱὸς φίλος Ὀδυσσῆος
ἐκέλευσεν.
Τηλέμαχος δὲ ἄρα
ἀνέϐαινε νηός,
Ἀθήνη δὲ ἦρχε,
καθέζετο δὲ ἄρα νηῒ
ἐνὶ πρύμνῃ·
Τηλέμαχος δὲ ἄρα
ἕζετο ἄγχι αὐτῆς·
τοὶ δὲ ἔλυσαν πρυμνήσια,
ἀναϐάντες δὲ καὶ αὐτοὶ
κάθιζον
ἐπὶ κληῗσιν.
Ἀθήνη δὲ γλαυκῶπις
ἵει τοῖσιν οὖρον ἴκμενον,
Ζέφυρον ἀκραῆ,
κελάδοντα ἐπὶ πόντον οἴνοπα.
Τηλέμαχος δὲ
ἐκέλευσεν ἑτάροισιν
ἐποτρύνας
ἅπτεσθαι ὅπλων·
τοὶ δὲ ἄκουσαν
ὀτρύνοντος.
Στῆσαν δὲ ἀείραντες
ἱστὸν εἰλάτινον
ἔντοσθε μεσόδμης κοίλης,
κατέδησαν δὲ προτόνοισιν·
ἕλκον δὲ
ἱστία λευκὰ
βοεῦσιν ἐϋστρέπτοισιν.
Ἄνεμος δὲ ἔπρησεν
ἱστίον μέσον,
κῦμα δὲ πορφύρεον
ἴαχε μεγάλα
ἀμφὶ στείρῃ,
νηὸς ἰούσης·
ἡ δὲ ἔθεε κατὰ κῦμα,
διαπρήσσουσα κέλευθον.
Δησάμενοι δὲ ἄρα ὅπλα
ἀνὰ νῆα θοὴν μέλαιναν,
στήσαντο κρητῆρας
ἐπιστεφέας οἴνοιο,
λεῖϐον δὲ
θεοῖς ἀθανάτοισιν
αἰειγενέτῃσιν,
ἐκ πάντων δὲ μάλιστα
κούρῃ γλαυκώπιδι Διός.
Ἥγε μέν ῥα
πεῖρε κέλευθον
παννυχίη
καὶ ἠῶ.
Ἠέλιος δέ,
λιπὼν λίμνην περικαλλέα,
ἀνόρουσεν
ἐς οὐρανὸν πολύχαλκον,
ἵνα φανείη ἀθανάτοισι,
καὶ βροτοῖσι θνητοῖσιν
ἐπὶ ἄρουραν ζείδωρον·
οἱ δὲ ἷξον Πύλον,
πτολίεθρον ἐϋκτίμενον Νηλῆος.
Τοὶ δὲ
ἐπὶ θινὶ θαλάσσης
ῥέζον ἱερά,
ταύρους παμμέλανας,
Ἐνοσίχθονι
κυανοχαίτῃ.
Ἐννέα δὲ ἕδραι ἔσαν,
ἐν ἑκάστῃ δὲ
πεντηκόσιοι εἵατο,
καὶ ἑκάστοθι
προὔχοντο
ἐννέα ταύρους.
Εὖτε οἱ ἐπάσαντο σπλάγχνα,
ἐπέκηαν δὲ μηρία
θεῷ,
οἱ δὲ
κατάγοντο ἰθύς,
ἰδὲ στεῖλαν ἱστία
νηὸς ἐΐσης
ἀείραντες,
ὥρμισαν δὲ τήν,
ἐξέϐαν δὲ αὐτοί·
Τηλέμαχος δὲ ἄρα
ἐξέϐαινε νηός,
Ἀθήνη δὲ ἦρχεν.
Θεὰ γλαυκῶπις Ἀθήνη
προσέειπε τὸν
προτέρη·
« Τηλέμαχε,
οὐ μὲν χρή σε ἔτι
αἰδοῦς,
οὐδὲ ἠϐαιόν·
ἐπέπλως γὰρ καὶ πόντον
τοὔνεκα,
ὄφρα πύθηαι πατρός,
ὅπου γαῖα
κύθε,
καὶ ὅντινα πότμον ἐπέσπεν.
Ἀλλὰ ἄγε νῦν
κίε ἰθὺς Νέστορος
ἱπποδάμοιο·
εἴδομεν,
ἥντινα μῆτιν κέκευθεν
ἐνὶ στήθεσσιν.
Λίσσεσθαι δέ μιν αὐτόν,
ὅπως εἴπῃ νημερτέα.
Οὐκ ἐρέει δὲ ψεῦδος·
ἔστι γὰρ μάλα πεπνυμένος. »
Τηλέμαχος δὲ πεπνυμένος
ηὔδα τὴν αὖ ἀντίον·
« Μέντορ,
πῶς τε ἄρα ἴω,
πῶς τε ἂρ προσπτύξομαι αὐτόν;
Οὐδὲ πεπείρημαί τί πω
μύθοισι πυκινοῖσιν·
αἰδὼς δὲ αὖ,
νέον ἄνδρα
ἐξερέεσθαι γεραίτερον. »
Θεὰ δὲ γλαυκῶπις
Ἀθήνη
προσέειπε τὸν αὖτε·
« Τηλέμαχε,
αὐτὸς μὲν νοήσεις
ἄλλα
ἐνὶ σῇσι φρεσί,
δαίμων δὲ καὶ
ὑποθήσεται ἄλλα·
οὐ γὰρ ὀΐω οὔ σε
γενέσθαι τε τραφέμεν τε
ἀέκητι θεῶν. »
Φωνήσασα ἄρα ὣς
Παλλὰς Ἀθήνη
ἡγήσατο καρπαλίμως·
ὁ δὲ βαῖνεν ἔπειτα
μετὰ ἴχνια θεοῖο.
Ἷξον δὲ ἐς ἄγυρίν τε
καὶ ἕδρας
ἀνδρῶν Πυλίων,
ἔνθα ἄρα Νέστωρ ἧστο
σὺν υἱάσιν·
ἀμφὶ δὲ ἑταῖροι,
ἐντυνόμενοι δαῖτα,
ὤπτων τε κρέα,
ἔπειρόν τε ἄλλα.
Οἱ δὲ οὖν,
ὡς ἴδον ξείνους,
ἦλθον ἅπαντες
ἁθρόοι,
ἠσπάζοντό τε χερσί,
καὶ ἄνωγον ἑδριάασθαι.
Πεισίστρατος Νεστορίδης
πρῶτος,
ἐλθὼν ἐγγύθεν,
ἕλε χεῖρα ἀμφοτέρων,
καὶ ἵδρυσε παρὰ δαιτί,
ἐν κώεσι μαλακοῖσιν,
ἐπὶ ψαμάθοις ἁλίῃσι,
πάρ τε κασιγνήτῳ Θρασυμήδεϊ
καὶ ᾧ πατέρι.
Δῶκε δὲ ἄρα
μοίρας σπλάγχνων,
ἐνέχευε δὲ οἶνον
δέπαϊ χρυσείῳ·
δειδισκόμενος δὲ
προσηύδα Παλλάδα Ἀθηναίην,
κούρην Διὸς αἰγιόχοιο·
« Εὔχεο νῦν,
ὦ ξεῖνε,
Ποσειδάωνι ἄνακτι·
ἠντήσατε γὰρ καὶ
δαίτης τοῦ,
μολόντες δεῦρο.
Αὐτὰρ ἐπὴν σπείσῃς τε
καὶ εὔξεαι,
ᾗ ἐστι θέμις,
δὸς καὶ ἔπειτα
τούτῳ
δέπας οἴνου μελιηδέος
σπεῖσαι,
ἐπεὶ ὀΐομαι καὶ τοῦτον
εὔχεσθαι ἀθανάτοισι·
πάντες δὲ ἄνθρωποι
χατέουσι θεῶν.
Ἀλλά ἐστι νεώτερος,
ὁμηλικίη δὲ
ἐμοὶ αὐτῷ·
τοὔνεκα
δώσω σοὶ προτέρῳ
ἄλεισον χρύσειον. »
Εἰπὼν ὣς
τίθει ἐν χερσὶ
δέπας οἴνου ἡδέος·
Ἀθηναίη δὲ χαῖρεν
ἀνδρὶ πεπνυμένῳ δικαίῳ,
οὕνεκα δῶκέν οἱ
προτέρῃ
ἄλεισον χρύσειον.
Αὐτίκα δὲ
εὔχετο πολλὰ
Ποσειδάωνι ἄνακτι·
« Κλῦθι,
Ποσείδαον γαιήοχε,
μηδὲ μεγήρῃς
τελευτῆσαι τάδε ἔργα
ἡμῖν εὐχομένοισι.
Πρώτιστα μὲν ὄπαζε κῦδος
Νέστορι καὶ υἱάσιν·
αὐτὰρ ἔπειτα δίδου
ἄλλοισι Πυλίοισι ξύμπασιν
ἀμοιϐὴν χαρίεσσαν
ἑκατόμϐης ἀγακλειτῆς.
Δὸς δὲ ἔτι
Τηλέμαχον καὶ ἐμὲ νέεσθαι
πρήξαντα,
οὕνεκα ἱκόμεσθα δεῦρο
σὺν νηῒ θοῇ
μελαίνῃ. »
Ἠρᾶτο ἄρα ὣς ἔπειτα,
καὶ αὐτὴ τελεύτα
πάντα·
δῶκε δὲ Τηλεμάχῳ
καλὸν δέπας ἀμφικύπελλον.
Υἱὸς δὲ φίλος Ὀδυσσῆος
ἠρᾶτο ὣς αὔτως.
Ἐπεὶ δὲ οἱ ὤπτησαν
καὶ ἐρύσαντο
κρέα ὑπέρτερα,
δασσάμενοι μοίρας,
δαίνυντο δαῖτα ἐρικυδέα.
Αὐτὰρ ἐπεὶ ἔξεντο ἔρον
πόσιος καὶ ἐδητύος,
Νέστωρ Γερήνιος ἱππότα
ἦρχεν ἄρα τοῖσι μύθων·
« Νῦν δή ἐστι κάλλιον
μεταλλῆσαι
καὶ ἐρέσθαι ξείνους,
οἵτινές εἰσιν,
ἐπεὶ τάρπησαν ἐδωδῆς.
Ὦ ξεῖνοι, τίνες ἐστέ;
πόθεν πλεῖτε
κέλευθα ὑγρά;
ἤ τι
κατὰ πρῆξιν,
ἢ ἀλάλησθε ὑπεὶρ ἅλα
μαψιδίως,
οἷά τε ληϊστῆρες,
τοί τε ἀλόωνται,
παρθέμενοι ψυχάς,
φέροντες κακὸν
ἀλλοδαποῖσιν; »
Τηλέμαχος δὲ πεπνυμένος
ηὔδα τὸν αὖ ἀντίον
θαρσήσας·
Ἀθήνη γὰρ αὐτὴ
θῆκε θάρσος
ἐνὶ φρεσίν,
ἵνα ἔροιτό μιν
περὶ πατρὸς ἀποιχομένοιο,
ἠδὲ ἵνα κλέος ἐσθλὸν
ἔχῃσί μιν
ἐν ἀνθρώποισιν·
« Ὦ Νέστορ Νηληϊάδη,
μέγα κῦδος Ἀχαιῶν,
εἴρεαι,
ὁππόθεν εἰμέν·
ἐγὼ δέ κε καταλέξω τοι.
Ἡμεῖς εἰλήλουθμεν
ἐξ Ἰθάκης Ὑπονηΐου·
ἥδε δὲ πρῆξις, ἣν ἀγορεύω,
ἰδίη, οὐ δήμιος.
Μετέρχομαι
κλέος εὐρὺ ἐμοῦ πατρός,
ἢν ἀκούσω
που,
δίου Ὀδυσσῆος
ταλασίφρονος,
ὅν φασί ποτε
μαρνάμενον ξὺν σοὶ
ἐξαλαπάξαι πόλιν Τρώων.
Πευθόμεθα μὲν γὰρ
πάντας ἄλλους,
ὅσοι πολέμιζον Τρωσίν,
ἧχι ἕκαστος ἀπώλετο
ὀλέθρῳ λυγρῷ·
κείνου δὲ αὖ
Κρονίων
θῆκε καὶ ὄλεθρον
ἀπευθέα.
Οὐ γάρ τις δύναται εἰπέμεν
ὁππόθι ὄλωλεν,
εἴτε ὅγε δάμη
ἐπὶ ἠπείρου
ἀνδράσι δυσμενέεσσιν,
εἴτε καὶ ἐν πελάγει
μετὰ κύμασιν Ἀμφιτρίτης.
Τοὔνεκα νῦν
ἱκάνομαι τὰ σὰ γούνατα,
αἴ κε ἐθέλῃσθα ἐνισπεῖν
ὄλεθρον λυγρὸν κείνου,
εἴ που ὄπωπας
τεοῖσιν ὀφθαλμοῖσιν,
ἢ ἄκουσας μῦθον
ἄλλου πλαζομένου·
μήτηρ γὰρ τέκε μιν
πέρι ὀϊζυρόν.
Μηδὲ μειλίσσεό μέ τι
αἰδόμενος,
μηδὲ ἐλεαίρων,
ἀλλὰ κατάλεξον εὖ μοι,
ὅπως ἤντησας
ὀπωπῆς.
Λίσσομαι,
εἴποτέ τι ἐμὸς πατήρ,
ἐσθλὸς Ὀδυσσεύς,
ἐξετέλεσσέ τοι
ἢ ἔπος ἠέ τι ἔργον
ὑποστάς,
ἐνὶ δήμῳ Τρώων,
ὅθι Ἀχαιοὶ
πάσχετε πήματα·
μνῆσαί μοι νῦν
τῶν,
καὶ ἔνισπέ μοι νημερτές. »
Νέστωρ δὲ Γερήνιος ἱππότα
ἠμείϐετο τὸν ἔπειτα·
« Ὦ φίλε,
ἐπεὶ ἔμνησάς με
ὀϊζύος,
ἣν ἀνέτλημεν ἐν ἐκείνῳ δήμῳ
υἷες Ἀχαιῶν
ἄσχετοι μένος,
ἢ μὲν ὅσα
μαρνάμεθα
πλαζόμενοι ξὺν νηυσὶν
ἐπὶ πόντον ἠεροειδέα
κατὰ ληΐδα,
ὅπῃ ἄρξειεν Ἀχιλλεύς,
ἢ δὲ ὅσα
καὶ περὶ ἄστυ μέγα
Πριάμοιο ἄνακτος·
ἔνθα δὲ ἔπειτα κατέκταθεν
ὅσσοι ἄριστοι·
ἔνθα μὲν κεῖται
Αἴας ἀρήϊος,
ἔνθα δὲ Ἀχιλλεύς,
ἔνθα δὲ Πάτροκλος,
μήστωρ ἀτάλαντος θεόφιν·
ἔνθα δὲ ἐμὸς υἱὸς φίλος,
ἅμα κρατερὸς καὶ ἀμύμων,
Ἀντίλοχος,
ταχὺς μὲν πέρι θείειν,
ἠδὲ μαχητής·
πάθομέν τε ἐπὶ τοῖς
ἄλλα κακὰ πολλά·
τίς ἀνθρώπων καταθνητῶν
μυθήσαιτό κεν ἐκεῖνα
πάντα γε;
Οὐδὲ εἰ παραμίμνων
πεντάετές γε καὶ ἑξάετες
ἐξερέοις,
ὅσα κακὰ δῖοι Ἀχαιοὶ
πάθον κεῖθι·
πρὶν ἀνιηθεὶς
ἵκοιό κεν σὴν γαῖαν πατρίδα.
Εἰνάετες γὰρ
ῥάπτομέν σφι κακὰ
ἀμφιέποντες
δόλοισι παντοίοισι·
Κρονίων δὲ
ἐτέλεσσε μόγις.
Ἔνθα οὔτις ποτὲ ἤθελεν
ὁμοιωθήμεναι ἄντην
μῆτιν,
ἐπεὶ δῖος Ὀδυσσεὺς
ἐνίκα μάλα πολλὸν
δόλοισι παντοίοισι,
τεὸς πατήρ,
εἰ ἐτεόν γε
ἐσσὶ ἔκγονος κείνου.
Σέϐας ἔχει
με εἰσορόωντα·
ἤτοι γὰρ
μῦθοί γε ἐοικότες,
οὐδέ κε φαίης
ἄνδρα νεώτερον
μυθήσασθαι ὧδε ἐοικότα.
Ἔνθα ἤτοι εἵως μὲν
ἐγὼ καὶ δῖος Ὀδυσσεὺς
οὔτε ποτὲ
ἐϐάζομεν δίχα
εἰν ἀγορῇ,
οὔτε ἐνὶ βουλῇ,
ἀλλά,
ἔχοντε ἕνα θυμόν,
φραζόμεθα
νόῳ καὶ βουλῇ ἐπίφρονι,
ὅπως γένοιτο
ὄχα ἄριστα
Ἀργείοισιν.
Αὐτὰρ ἐπεὶ διεπέρσαμεν
πόλιν αἰπὴν Πριάμοιο,
βῆμεν δὲ ἐν νήεσσι,
θεὸς δὲ ἐκέδασσεν Ἀχαιούς·
καὶ τότε δὴ Ζεὺς
μήδετο ἐνὶ φρεσὶ
νόστον λυγρὸν
Ἀργείοις,
ἐπεὶ ἔσαν
οὔτι πάντες νοήμονες,
οὐδὲ δίκαιοι·
τῷ πολέες σφεων
ἐπέσπον οἶτον κακόν,
ἐκ μήνιος ὀλοῆς
Γλαυκώπιδος
ὀϐριμοπάτρης,
ἥτε ἔθηκεν ἔριν
μετὰ ἀμφοτέροισιν Ἀτρείδῃσιν.
Τὼ δέ,
καλεσσαμένω ἐς ἀγορὴν
πάντας Ἀχαιοὺς
μάψ,
ἀτὰρ οὐ κατὰ κόσμον,
ἐς ἠέλιον καταδύντα,
— οἱ δὲ υἷες Ἀχαιῶν
ἦλθον βεϐαρηότες οἴνῳ —
μυθείσθην μῦθον,
εἵνεκα τοῦ ἄγειραν
λαόν.
Ἔνθα ἤτοι Μενέλαος
ἀνώγει πάντας ἑταίρους
μιμνήσκεσθαι νόστου
ἐπὶ εὐρέα νῶτα θαλάσσης·
οὐδὲ ἑήνδανε πάμπαν
Ἀγαμέμνονι·
βούλετο γάρ ῥα
ἐρυκακέειν λαόν,
ῥέξαι τε ἑκατόμϐας ἱεράς,
ὡς ἐξακέσαιτο
τὸν χόλον δεινὸν Ἀθηναίης·
νήπιος,
οὐδὲ ᾔδη τό,
ὃ οὐκ ἔμελλε πείσεσθαι·
νόος γάρ τε θεῶν
ἐόντων αἰὲν
οὐ τρέπεται αἶψα.
Ὣς τὼ μὲν
ἀμειϐομένω
ἐπέεσσι χαλεποῖσιν
ἕστασαν·
οἱ δὲ Ἀχαιοὶ ἐϋκνήμιδες
ἀνόρουσαν
ἠχῇ θεσπεσίῃ·
βουλὴ δὲ ἥνδανέ σφισι
δίχα.
Νύκτα μὲν ἀέσαμεν,
ὁρμαίνοντες φρεσὶ
χαλεπὰ
ἀλλήλοις·
Ζεὺς γὰρ ἐπήρτυε
πῆμα κακοῖο.
Ἠῶθεν δὲ
οἱ μὲν ἕλκομεν νέας
εἰς ἅλα δῖαν,
ἐντιθέμεσθά τε κτήματα,
γυναῖκάς τε
βαθυζώνους.
Ἡμίσεες δὲ λαοὶ
ἐρητύοντο μένοντες αὖθι
παρὰ Ἀγαμέμνονι Ἀτρείδῃ,
ποιμένι λαῶν·
ἡμίσεες δὲ
ἀναϐάντες
ἐλαύνομεν.
Αἱ δὲ
ἔπλεον μάλα ὦκα·
θεὸς δὲ ἐστόρεσε
πόντον μεγακήτεα.
Ἐλθόντες δὲ ἐς Τένεδον,
ἐρέξαμεν ἱρὰ θεοῖσιν,
ἱέμενοι οἴκαδε.
Ζεὺς δὲ
οὔπω μήδετο νόστον·
σχέτλιος,
ὅς ῥα ἐπῶρσεν ἔριν κακὴν
δεύτερον αὖτις.
Οἱ μὲν ἔϐαν
ἀποστρέψαντες νέας ἀμφιελίσσας
ἀμφὶ
Ὀδυσῆα
ἄνακτα δαΐφρονα,
ποικιλομήτην,
ἐπιφέροντες ἦρα αὖτις
Ἀγαμέμνονι Ἀτρείδῃ.
Αὐτὰρ ἐγὼ φεῦγον
σὺν νηυσὶν ἀολλέσιν,
αἳ ἕποντό μοι,
ἐπεὶ γίγνωσκον,
ὃ δὴ δαίμων μήδετο κακά.
Υἱὸς δὲ ἀρήϊος Τυδέος
φεῦγεν,
ὦρσε δὲ ἑταίρους·
ξανθὸς δὲ δὴ Μενέλαος
κίεν ὀψὲ μετὰ νῶϊ,
ἔκιχε δὲ ἐν Λέσϐῳ
ὁρμαίνοντας
δολιχὸν πλόον,
ἢ νεοίμεθα
καθύπερθε Χίοιο παιπαλοέσσης,
ἐπὶ νήσου Ψυρίης,
ἔχοντες αὐτὴν ἐπὶ ἀριστερά,
ἢ ὑπένερθε Χίοιο,
παρὰ Μίμαντα ἠνεμόεντα.
ᾘτέομεν δὲ θεὸν
φῆναι τέρας·
αὐτὰρ ὅγε δεῖξεν ἡμῖν,
καὶ ἠνώγει
τέμνειν πέλαγος μέσον
εἰς Εὔϐοιαν,
ὄφρα ὑπεκφύγοιμεν τάχιστα
κακότητα.
Οὖρος δὲ λιγὺς
ἐπῶρτο ἀήμεναι·
αἱ δὲ
διέδραμον μάλα ὦκα
κέλευθα ἰχθυόεντα,
κατάγοντο δὲ ἐννύχιαι
ἐς Γεραιστόν·
ἐπέθεμεν δὲ
πολλὰ μῆρα ταύρων
Ποσειδάωνι,
μετρήσαντες
μέγα πέλαγος.
Τέτρατον ἦμαρ ἔην,
ὅτε ἕταροι
Διομήδεος Τυδείδεω
ἱπποδάμοιο
ἔστασαν ἐν Ἄργεϊ
νῆας ἐΐσας.
Αὐτὰρ ἔγωγε ἔχον
Πύλονδε·
οὐδὲ οὖρος ἔσϐη ποτέ,
ἐπειδὴ πρῶτα
θεὸς προέηκεν ἀῆναι.
Ἦλθον ὥς,
φίλε τέκνον,
ἀπευθής,
οὐδὲ οἶδά τι κείνων
οἵ τε ἐσάωθεν Ἀχαιῶν,
οἵ τε ἀπόλοντο.
Ὅσσα δὲ πεύθομαι
καθήμενος
ἐνὶ ἡμετέροισι μεγάροισι,
δαήσεαι,
ᾗ θέμις ἐστίν,
οὐδὲ κεύσω σε.
Φασὶ μὲν Μυρμιδόνας
ἐγχεσιμώρους
ἐλθέμεν εὖ,
οὓς ἄγεν
υἱὸς φαίδιμος
Ἀχιλλῆος μεγαθύμου·
Φιλοκτήτην δὲ
εὖ,
υἱὸν ἀγλαὸν
Ποιάντιον·
Ἰδομενεὺς δὲ εἰσήγαγε Κρήτην
πάντας ἑταίρους,
οἳ φύγον ἐκ πολέμου,
πόντος δὲ ἀπηύρα οἱ οὔτινα.
Αὐτοὶ δὲ καί,
ἐόντες νόσφιν,
ἀκούετε
Ἀτρείδην,
ὥς τε ἦλθεν,
ὥς τε Αἴγισθος
ἐμήσατο ὄλεθρον λυγρόν.
Ἀλλὰ ἤτοι κεῖνος μὲν
ἀπέτισεν ἐπισμυγερῶς.
Ὡς ἀγαθόν,
καὶ παῖδα ἀνδρὸς καταφθιμένοιο
λιπέσθαι !
ἐπεὶ καὶ κεῖνος ἐτίσατο
πατροφονῆα,
Αἴγισθον δολόμητιν,
ὃς ἔκτα οἱ πατέρα κλυτόν.
Καὶ σύ, φίλος,
ὁρόω γάρ σε μάλα
καλόν τε μέγαν τε,
ἔσσο ἄλκιμος,
ἵνα τις καὶ
ὀψιγόνων
εἴπῃ εὖ σε. »
Τηλέμαχος δὲ πεπνυμένος
ηὔδα τὸν αὖ ἀντίον·
« Ὦ Νέστορ Νηληϊάδη,
μέγα κῦδος Ἀχαιῶν,
καὶ κεῖνος μὲν
ἐτίσατο λίην,
καὶ Ἀχαιοὶ οἴσουσίν οἱ
κλέος εὐρὺ
καὶ πυθέσθαι
ἐσσομένοισιν.
Αἲ γὰρ θεοὶ
περιθεῖεν ἐμοὶ
δύναμιν τοσσήνδε,
τίσασθαι μνηστῆρας
ὑπερϐασίης ἀλεγεινῆς,
οἵτε ὑϐρίζοντές μοι
μηχανόωνται
ἀτάσθαλα !
Ἀλλὰ θεοὶ
οὐκ ἐπέκλωσάν μοι
τοιοῦτον ὄλϐον,
ἐμῷ τε πατρί, καὶ ἐμοί·
νῦν δὲ
χρὴ ἔμπης τετλάμεν. »
Νέστωρ δὲ Γερήνιος
ἱππότα
ἠμείϐετο τὸν ἔπειτα·
« Ὦ φίλε,
ἐπειδὴ ἀνέμνησάς με
καὶ ἔειπες ταῦτα,
φασὶ μνηστῆρας πολλοὺς
εἵνεκα σῆς μητέρος
μηχανάασθαι κακὰ
ἐν μεγάροις,
ἀέκητι σέθεν.
Εἰπέ μοι,
ἠὲ ὑποδάμνασαι ἑκών,
ἢ λαοὶ ἀνὰ δῆμον
ἐχθαίρουσι σέ γε,
ἐπισπόμενοι ὀμφῇ θεοῦ.
Τίς δὲ οἶδεν,
εἴ κέ ποτε ἐλθὼν
ἀποτίσεταί σφι
βίας,
ἢ ὅγε ἐὼν μοῦνος,
ἢ καὶ Ἀχαιοὶ
ξύμπαντες;
Εἰ γὰρ Ἀθήνη γλαυκῶπις
ἐθέλοι φιλέειν σε ὥς,
ὡς περικήδετο τότε
κυδαλίμοιο Ὀδυσσῆος
ἐνὶ δήμῳ Τρώων,
ὅθι Ἀχαιοὶ
πάσχομεν ἄλγεα !
Οὐ γὰρ ἴδον πω θεοὺς
φιλεῦντας ὧδε ἀναφανδά,
ὡς Παλλὰς Ἀθήνη
παρίστατο κείνῳ ἀναφανδά.
Εἰ ἐθέλοι φιλέειν σε οὕτω,
κήδοιτό τε θυμῷ,
τῷ τις
κείνων γε
ἐκλελάθοιτό κε καὶ γάμοιο. »
Τηλέμαχος δὲ πεπνυμένος
ηὔδα τὸν αὖ ἀντίον·
« Ὦ γέρον,
οὔπω ὀΐω τοῦτο ἔπος
τελέεσθαι·
εἶπες γὰρ λίην μέγα·
ἄγη ἔχει με·
τὰ οὐ γένοιτο ἂν
ἔμοιγε ἐλπομένῳ,
οὐδὲ εἰ θεοὶ
ἐθέλοιεν ὥς. »
Θεὰ δὲ γλαυκῶπις
Ἀθήνη
προσέειπε τὸν αὖτε·
« Τηλέμαχε,
ποῖον ἔπος
φύγε σε ἕρκος ὀδόντων !
Θεός γε ἐθέλων
σαώσαι ῥεῖα ἄνδρα
καὶ τηλόθεν.
Ἔγωγε δὲ βουλοίμην ἂν
ἐλθέμεναί τε οἴκαδε,
καὶ ἰδέσθαι ἦμαρ νόστιμον,
καὶ μογήσας
πολλὰ ἄλγεα,
ἢ ἐλθὼν
ἀπολέσθαι ἐφέστιος,
ὡς Ἀγαμέμνων ὤλετο
ὑπὸ δόλῳ Αἰγίσθοιο
καὶ ἧς ἀλόχοιο.
Ἀλλὰ ἤτοι οὐδὲ θεοί περ
δύνανται μὲν ἀλαλκέμεν
καὶ ἀνδρὶ φίλῳ
θάνατον ὁμοίιον,
ὁππότε κεν δὴ
Μοῖρα ὀλοὴ
θανάτοιο τανηλεγέος
καθέλῃσιν. »
Τηλέμαχος δὲ πεπνυμένος
ηὔδα τὴν αὖ ἀντίον·
« Μέντορ,
μηκέτι λεγώμεθα ταῦτα,
κηδόμενοί περ·
νόστος δὲ ἐτήτυμος
οὐκέτι κείνῳ,
ἀλλὰ ἤδη ἀθάνατοι
φράσσαντό οἱ θάνατον
καὶ μέλαιναν κῆρα.
Νῦν δὲ ἐθέλω
μεταλλῆσαι ἄλλο ἔπος
καὶ ἐρέσθαι Νέστορα,
ἐπεὶ περίοιδεν ἄλλων
δίκας ἠδὲ φρόνιν.
Φασὶ γὰρ δή μιν
ἀνάξασθαι
τρὶς γένεα ἀνδρῶν·
ὥστε ἰνδάλλεταί μοι
ἀθάνατος
εἰσοράασθαι.
Ὦ Νέστορ Νηληϊάδη,
σὺ δὲ ἔνισπε ἀληθές·
πῶς ἔθανεν Ἀτρείδης
Ἀγαμέμνων εὐρυκρείων;
ποῦ Μενέλαος ἔην;
τίνα δὲ ὄλεθρον
μήσατο αὐτῷ
Αἴγισθος δολόμητις;
ἐπεὶ κτάνε
πολλὸν ἀρείω.
Ἢ οὐκ ἦεν
Ἄργεος Ἀχαιικοῦ,
ἀλλὰ πλάζετό πῃ ἄλλῃ
ἐπὶ ἀνθρώπους,
ὁ δὲ
θαρσήσας
κατέπεφνεν; »
Νέστωρ δὲ Γερήνιος
ἱππότα
ἠμείϐετο τὸν ἔπειτα·
« Τοιγὰρ ἐγώ, τέκνον,
ἀγορεύσω τοι πάντα ἀληθέα.
Ἤτοι μὲν καὶ αὐτὸς
ὀΐεαι τάδε,
ὥς κεν ἐτύχθη,
εἰ Ἀτρείδης, ξανθὸς Μενέλαος,
ἰὼν Τροίηθεν,
ἔτετμεν Αἴγισθον ζώοντα
ἐνὶ μεγάροισι·
τῷ κε οὐδὲ ἐπέχευάν
οἱ θανόντι
γαῖαν χυτήν,
ἀλλὰ ἄρα κύνες τε
καὶ οἰωνοὶ
κατέδαψαν τόνγε,
κείμενον ἐν πεδίῳ,
ἑκὰς ἄστεος,
οὐδέ τις Ἀχαιιάδων
κλαῦσέ κέ μιν·
μήσατο γὰρ
ἔργον μάλα μέγα.
Ἡμεῖς μὲν γὰρ
ἥμεθα κεῖθι
τελέοντες
ἀέθλους πολέας·
ὁ δὲ εὔκηλος
μυχῷ Ἄργεος
ἱπποϐότοιο
θέλγεσκε πολλὰ ἐπέεσσιν
ἄλοχον Ἀγαμεμνονέην.
Ἡ δὲ ἤτοι τὸ πρὶν
ἀναίνετο ἔργον ἀεικές,
δῖα Κλυταιμνήστρη·
κέχρητο γὰρ
ἀγαθῇσι φρεσίν·
ἀνὴρ δὲ ἄρα καὶ ἀοιδὸς
παρέην,
ᾧ Ἀτρείδης,
κιὼν Τροίηνδε,
ἐπέτελλε πολλὰ
εἴρυσθαι ἄκοιτιν.
Ἀλλὰ ὅτε δὴ μοῖρα θεῶν
ἐπέδησέ μιν
δαμῆναι,
τότε δὴ ἄγων μὲν τὸν ἀοιδὸν
ἐς νῆσον ἐρήμην
κάλλιπε γενέσθαι
ἕλωρ καὶ κύρμα
οἰωνοῖσιν·
ἐθέλων δὲ
ἀνήγαγεν ὅνδε δόμονδε
τὴν ἐθέλουσαν,
ἔκηε δὲ
πολλὰ μηρία
ἐπὶ βωμοῖς ἱεροῖς θεῶν,
ἀνῆψε δὲ
πολλὰ ἀγάλματα,
ὑφάσματά τε, χρυσόν τε,
ἐκτελέσας μέγα ἔργον,
ὃ οὔποτε ἔλπετο θυμῷ.
Ἡμεῖς μὲν γάρ,
ἰόντες Τροίηθεν,
πλέομεν ἅμα,
Ἀτρείδης καὶ ἐγώ,
εἰδότες φίλα
ἀλλήλοισιν.
Ἀλλὰ ὅτε ἀφικόμεθα
Σούνιον ἱρόν,
ἄκρον Ἀθηνέων,
ἔνθα Φοῖϐος Ἀπόλλων
ἐποιχόμενος οἷς ἀγανοῖς βελέεσσι
κατέπεφνε κυϐερνήτην
Μενελάου,
ἔχοντα μετὰ χερσὶ
πηδάλιον νηὸς θεούσης,
Φρόντιν Ὀνητορίδην,
ὃς ἐκαίνυτο φῦλα ἀνθρώπων
κυϐερνῆσαι νῆα,
ὁπότε ἄελλαι σπερχοίατο.
Ὣς ὁ μὲν κατέσχετο ἔνθα,
ἐπειγόμενός περ ὁδοῖο,
ὄφρα θάπτοι ἕταρον,
καὶ ἐπικτερίσειε
κτέρεα.
Ἀλλὰ ὅτε δὴ καὶ κεῖνος,
ἰὼν ἐπὶ πόντον οἴνοπα
ἐν νηυσὶ γλαφυρῇσιν,
ἷξε θέων
ὄρος αἰπὺ Μαλειάων,
τότε δὴ Ζεὺς εὐρύοπα
ἐφράσατο
ὁδὸν στυγερήν,
ἐπέχευε δὲ ἀϋτμένα
ἀνέμων λιγέων,
κύματά τε τροφόεντα,
πελώρια, ἶσα ὄρεσσιν.
Ἔνθα διατμήξας,
ἐπέλασσε τὰς μὲν Κρήτῃ,
ἧχι Κύδωνες ἔναιον
ἀμφὶ ῥέεθρα Ἰαρδάνου.
Ἔστι δέ τις πέτρη λισσὴ
αἰπεῖά τε εἰς ἅλα,
ἐσχατιῇ Γόρτυνος,
ἐν πόντῳ ἠεροειδέϊ,
ἔνθα Νότος ὠθεῖ μέγα κῦμα
ποτὶ ῥίον σκαιόν,
ἐς Φαιστόν,
μικρὸς δὲ λίθος
ἀποέργει μέγα κῦμα.
Αἱ μὲν ἄρα ἦλθον ἔνθα,
ἄνδρες δὲ
ἤλυξαν σπουδῇ ὄλεθρον,
ἀτὰρ κύματα
ἔαξαν νῆάς γε
ποτὶ σπιλάδεσσιν·
ἀτὰρ ἄνεμός τε φέρων
καὶ ὕδωρ
ἐπέλασσεν Αἰγύπτῳ
τὰς πέντε νέας
κυανοπρωρείους.
Ὣς ὁ μὲν ἔνθα,
ἀγείρων βίοτον καὶ χρυσὸν
πολύν,
ἠλᾶτο ξὺν νηυσὶ
κατὰ ἀνθρώπους ἀλλοθρόους. 
Τόφρα δὲ Αἴγισθος
ἐμήσατο οἴκοθι
ταῦτα λυγρά,
κτείνας Ἀτρείδην·
λαὸς δὲ δέδμητο ὑπὸ αὐτῷ.
Ἑπτάετες δὲ
ἤνασσε Μυκήνης
πολυχρύσοιο·
τῷ δὲ ὀγδοάτῳ
δῖος Ὀρέστης
ἤλυθε κακόν οἱ
ἂψ ἀπὸ Ἀθηνάων,
κατέκτανε δὲ πατροφονῆα,
Αἴγισθον δολόμητιν,
ὃς ἔκτα οἱ πατέρα κλυτόν.
Ἤτοι ὁ
κτείνας τὸν
δαίνυ Ἀργείοισι
τάφον
μητρός τε στυγερῆς
καὶ Αἰγίσθοιο ἀνάλκιδος·
αὐτῆμαρ δὲ ἦλθέν οἱ
Μενέλαος ἀγαθὸς βοήν,
ἄγων πολλὰ κτήματα,
ὅσα νέες οἱ
ἄειραν
ἄχθος.
Καὶ σύ, φίλος,
μὴ ἀλάλησο δηθὰ
τῆλε ἀπὸ δόμων,
προλιπὼν κτήματά τε,
ἄνδρας τε ἐν σοῖσι δόμοισιν
οὕτως ὑπερφιάλους,
μὴ καταφάγωσί τοι
πάντα κτήματα
δασσάμενοι,
σὺ δὲ ἔλθῃς
ὁδὸν τηϋσίην.
Ἀλλὰ ἐγὼ κέλομαι καὶ ἄνωγα
ἐλθεῖν μὲν ἐς Μενέλαον·
κεῖνος γὰρ νέον
εἰλήλουθεν ἄλλοθεν
ἐκ τῶν ἀνθρώπων,
ὅθεν οὐκ ἔλποιτό γε θυμῷ
ἐλθέμεν,
ὅντινα πρῶτον ἄελλαι
ἀποσφήλωσιν
ἐς μέγα πέλαγος
τοῖον,
ὅθεν τέ περ οὐδὲ οἰωνοὶ
οἰχνεῦσιν αὐτόετες,
ἐπεὶ μέγα τε
δεινόν τε.
Ἀλλὰ ἴθι νῦν
σὺν σῇ τε νηΐ
καὶ σοῖς ἑτάροισιν·
εἰ δὲ ἐθέλεις πεζός,
δίφρος τε καὶ ἵπποι
πάρα τοι,
ἐμοὶ δὲ υἷες πάρ τοι,
οἳ ἔσονται πομπῆές τοι
ἐς δῖαν Λακεδαίμονα,
ὅθι ξανθὸς Μενέλαος.
Λίσσεσθαι δέ μιν αὐτόν,
ἵνα ἐνίσπῃ νημερτές.
Οὐκ ἐρέει δὲ ψεῦδος·
ἔστι γὰρ μάλα πεπνυμένος. »
Ἔφατο ὥς·
ἠέλιος δὲ ἄρα ἔδυ,
καὶ κνέφας ἐπῆλθεν.
Θεὰ δὲ γλαυκῶπις Ἀθήνη
μετέειπε καὶ τοῖσιν·
« Ὦ γέρον,
ἤτοι κατέλεξας ταῦτα
κατὰ μοῖραν·
ἀλλὰ ἄγε, τάμνετε μὲν γλώσσας,
κεράασθε δὲ οἶνον,
ὄφρα σπείσαντες
Ποσειδάωνι
καὶ ἄλλοις ἀθανάτοισι
μεδώμεθα κοίτοιο·
ὥρη γὰρ τοῖο.
Ἤδη γὰρ φάος
οἴχετο ὑπὸ ζόφον,
οὐδὲ ἔοικε
θαασσέμεν δηθὰ
ἐν δαιτὶ θεῶν,
ἀλλὰ νέεσθαι. »
Θυγάτηρ Διὸς ἦ ῥα·
τοὶ δὲ ἔκλυον αὐδησάσης.
Κήρυκες δὲ μὲν ἔχευαν τοῖσιν
ὕδωρ ἐπὶ χεῖρας,
κοῦροι δὲ
ἐπεστέψαντο ποτοῖο
κρητῆρας,
νώμησαν δὲ ἄρα πᾶσιν
ἐπαρξάμενοι δεπάεσσι·
ἐνέϐαλλον δὲ γλώσσας πυρί,
ἀνιστάμενοι δὲ ἐπέλειϐον.
Αὐτὰρ ἐπεὶ σπεῖσάν τε,
ἔπιόν τε,
ὅσον θυμὸς ἤθελε,
τότε δὴ Ἀθηναίη
καὶ Τηλέμαχος θεοειδὴς
ἄμφω ἱέσθην
νέεσθαι ἐπὶ νῆα κοίλην.
Νέστωρ δὲ αὖ κατέρυκε
καθαπτόμενος ἐπέεσσιν·
« Ζεὺς ἀλεξήσειε
καὶ ἄλλοι θεοὶ ἀθάνατοι
τόγε,
ὡς ὑμεῖς κίοιτε παρὰ ἐμεῖο
ἐπὶ νῆα θοήν,
ὥστε παρά τευ
ἢ πάμπαν ἀνείμονος,
ἠὲ πενιχροῦ,
ᾧ οὔτε ἐνὶ οἴκῳ
χλαῖναι
καὶ ῥήγεα πολλὰ
ἐνεύδειν μαλακῶς
οὔτε αὐτῷ, οὔτε ξείνοισιν.
Αὐτὰρ ἐμοὶ πάρα μὲν
χλαῖναι καὶ καλὰ ῥήγεα.
Οὔ θην δὴ
υἱὸς φίλος
τοῦδε ἀνδρὸς Ὀδυσσῆος
καταλέξεται
ἐπὶ ἰκριόφιν νηός,
ὄφρα ἂν ἔγωγε ζώω,
ἔπειτα δὲ παῖδες
λίπωνται ἐνὶ μεγάροισι,
ξεινίζειν ξείνους,
ὅστις κε ἵκηται
ἐμὰ δώματα. »
Θεὰ δὲ γλαυκῶπις
Ἀθήνη
προσέειπε τὸν αὖτε·
« Ἔφησθα εὖ δὴ ταῦτά γε,
φίλε γέρον·
ἔοικε δὲ Τηλέμαχον
πείθεσθαί σοι,
ἐπεὶ πολὺ κάλλιον οὕτως.
Ἀλλὰ οὗτος μὲν νῦν
ἕψεται ἅμα σοι,
ὄφρα κεν εὕδῃ
ἐνὶ σοῖσι μεγάροισιν·
ἐγὼ δὲ εἶμι ἐπὶ νῆα μέλαιναν,
ἵνα θαρσύνω τε
ἑτάρους,
εἴπω τε ἕκαστα.
Οἶος γὰρ μετὰ τοῖσιν
εὔχομαι εἶναι γεραίτερος·
οἱ δὲ ἄλλοι ἄνδρες νεώτεροι
ἕπονται φιλότητι,
πάντες ὁμηλικίη
Τηλεμάχοιο μεγαθύμου.
Λεξαίμην κε ἔνθα νῦν
παρὰ νηῒ κοίλῃ μελαίνῃ·
ἀτὰρ ἠῶθεν
εἶμι μετὰ Καύκωνας μεγαθύμους,
ἔνθα χρεῖος ὀφέλλεταί μοι,
οὔτι νέον γε,
οὐδὲ ὀλίγον.
Σὺ δὲ πέμψον τοῦτον,
ἐπεὶ ἵκετο τεὸν δῶμα,
ξὺν δίφρῳ τε
καὶ υἱέϊ·
δὸς δέ οἱ ἵππους,
οἵ τοι
ἐλαφρότατοι θείειν
καὶ ἄριστοι κάρτος. »
Φωνήσασα ἄρα ὣς
Ἀθήνη γλαυκῶπις ἀπέϐη,
ἐειδομένη φήνῃ·
θάμϐος δὲ ἕλε πάντας
ἰδόντας.
Ὁ δὲ γεραιὸς θαύμαζεν,
ὅπως ἴδεν ὀφθαλμοῖσιν,
ἕλε δὲ χεῖρα Τηλεμάχου,
ἔφατό τε ἔπος,
ἐξονόμαζέ τε·
« Ὦ φίλος,
οὐκ ἔολπά σε ἔσεσθαι
κακὸν καὶ ἄναλκιν,
εἰ δὴ θεοὶ
ἕπονται πομπῆές
τοι ὧδε νέῳ.
Ὅδε μὲν γὰρ οὔ τις ἄλλος
ἐχόντων
δώματα Ὀλύμπια,
ἀλλὰ θυγάτηρ Διός,
κυδίστη Τριτογένεια,
ἣ ἐτίμα τοι
καὶ ἐσθλὸν πατέρα
ἐν Ἀργείοισιν.
Ἀλλά, ἄνασσα, ἵληθι,
δίδωθι δέ μοι κλέος ἐσθλόν,
αὐτῷ, καὶ παίδεσσι,
καὶ αἰδοίῃ παρακοίτι.
Ἐγὼ δὲ αὖ ῥέξω σοι
βοῦν ἦνιν, εὐρυμέτωπον,
ἀδμήτην, ἣν ἀνὴρ
οὔπω ἤγαγεν ὑπὸ ζυγόν·
τὴν ἐγὼ ῥέξω τοι,
περιχεύας κέρασι
χρυσόν. »
Ἔφατο ὣς εὐχόμενος·
Παλλὰς δὲ Ἀθήνη ἔκλυε τοῦ.
Νέστωρ δὲ Γερήνιος ἱππότα
ἡγεμόνευε τοῖσιν,
υἱάσι καὶ γαμϐροῖσι,
πρὸς ἑὰ καλὰ δώματα.
Ἀλλὰ ὅτε ἵκοντο
δώματα ἀγακλυτὰ
τοῖο ἄνακτος,
ἕζοντο ἑξείης
κατὰ κλισμούς τε θρόνους τε.
Τοῖς δὲ ἐλθοῦσιν
ὁ γέρων ἀνεκέρασσε
κρητῆρα οἴνου ἡδυπότοιο,
τὸν ταμίη ὤϊξεν
ἑνδεκάτῳ ἐνιαυτῷ,
καὶ ἀπέλυσε κρήδεμνον·
τοῦ ὁ γέρων
κεράσσατο κρητῆρα,
ἀποσπένδων δέ,
εὔχετο πολλὰ Ἀθήνῃ
κούρῃ Διὸς
αἰγιόχοιο.
Αὐτὰρ ἐπεὶ
σπεῖσάν τε,
ἔπιόν τε,
ὅσον θυμὸς ἤθελεν,
οἱ μὲν κακκείοντες
ἔϐαν
οἶκόνδε ἕκαστος·
Νέστωρ δὲ Γερήνιος
ἱππότα
κοίμησεν αὐτοῦ τὸν Τηλέμαχον,
υἱὸν φίλον θείοιο Ὀδυσσῆος,
ἐν λεχέεσσι τρητοῖς,
ὑπὸ αἰθούσῃ ἐριδούπῳ·
πὰρ δὲ ἄρα,
Πεισίστρατον ἐϋμμελίην,
ὄρχαμον ἀνδρῶν,
ὃς ἦν οἱ ἔτι ἠΐθεος
παίδων
ἐν μεγάροισιν.
Αὐτὸς δὲ αὖτε καθεῦδε
μυχῷ δόμου ὑψηλοῖο·
δέσποινα δὲ ἄλοχος
πόρσυνε τῷ λέχος καὶ εὐνήν.
Ἦμος δὲ φάνη Ἠὼς
ἠριγένεια ῥοδοδάκτυλος,
Νέστωρ Γερήνιος ἱππότα
ὤρνυτο ἄρα ἐξ εὐνῆφι.
Ἐξελθὼν δὲ
καθέζετο ἄρα
ἐπὶ λίθοισι ξεστοῖσιν,
οἳ ἔσαν οἱ
προπάροιθε θυράων ὑψηλάων,
λευκοί,
ἀποστίλϐοντες ἀλείφατος·
ἐπὶ οἷς μὲν πρὶν
ἵζεσκε Νηλεύς,
μήστωρ ἀτάλαντος θεόφιν·
ἀλλὰ ὁ μὲν
βεϐήκει ἤδη Ἄϊδόσδε,
δαμεὶς κηρί·
Νέστωρ Γερήνιος
ἐφῖζεν αὖ τότε,
οὖρος Ἀχαιῶν,
ἔχων σκῆπτρον.
Περὶ δὲ ἠγερέθοντο
υἷες ἀολλέες,
ἐλθόντες ἐκ θαλάμων,
Ἐχέφρων τε, Στρατίος τε,
Περσεύς τε, Ἄρητός τε,
καὶ Θρασυμήδης ἀντίθεος·
τοῖσι δὲ ἔπειτα ἤλυθεν
ἕκτος ἥρως Πεισίστρατος·
εἷσαν δὲ ἄρα πὰρ
ἄγοντες
Τηλέμαχον θεοείκελον.
Νέστωρ δὲ Γερήνιος ἱππότα
ἦρχε τοῖσι μύθων·
« Φίλα τέκνα,
κρηήνατέ μοι καρπαλίμως
ἐέλδωρ,
ὄφρα ἤτοι
πρώτιστα θεῶν
ἱλάσσομαι Ἀθήνην,
ἣ ἦλθεν ἐναργής μοι
ἐς δαῖτα θάλειαν θεοῦ.
Ἀλλὰ ἄγε,
ὁ μὲν ἴτω πεδίονδε
ἐπὶ βοῦν,
ὄφρα ἔλθῃσιν τάχιστα,
ἀνὴρ δὲ ἐπιϐουκόλος βοῶν
ἐλάσῃ·
εἷς δὲ
ἰὼν ἐπὶ νῆα μέλαιναν
Τηλεμάχου μεγαθύμου
ἀγέτω πάντας ἑτάρους,
λιπέτω δὲ δύο οἴους·
εἷς δὲ αὖ
κελέσθω χρυσοχόον Λαέρκεα
ἐλθεῖν δεῦρο,
ὄφρα περιχεύῃ χρυσὸν
κέρασι βοός.
Οἱ δὲ ἄλλοι
μένετε αὐτοῦ ἀολλέες·
εἴπατε δὲ δμῳῇσιν εἴσω
κατὰ δώματα ἀγακλυτὰ
πένεσθαι δαῖτα,
οἰσέμεν τε ἕδρας,
ξύλα τε ἀμφί,
καὶ ὕδωρ ἀγλαόν.
Ἔφατο ὥς·
οἱ δὲ ἄρα ἐποίπνυον πάντες.
Βοῦς μὲν ἂρ
ἦλθεν ἐκ πεδίου,
ἕταροι δὲ Τηλεμάχου
μεγαλήτορος
ἦλθον
παρὰ νηὸς θοῆς ἐΐσης·
χαλκεὺς δὲ ἦλθεν,
ἔχων ἐν χερσὶν
ὅπλα χαλκήϊα,
πείρατα τέχνης,
ἄκμονά τε, σφῦράν τε,
πυράγρην τε εὐποίητον,
οἷσίτε εἰργάζετο χρυσόν·
Ἀθήνη δὲ ἦλθεν,
ἀντιόωσα ἱρῶν.
Γέρων δὲ Νέστωρ
ἱππηλάτα
ἔδωκε χρυσόν·
ὁ δὲ ἔπειτα
περίχευε
κέρασι βοὸς
ἀσκήσας,
ἵνα θεὰ κεχάροιτο
ἰδοῦσα ἄγαλμα.
Στρατίος δὲ καὶ δῖος Ἐχέφρων
ἀγέτην βοῦν κεράων.
Ἄρητος δὲ
ἤλυθέ σφιν ἐκ θαλάμοιο
φέρων χέρνιϐα
ἐν λέϐητι ἀνθεμόεντι,
ἔχε δὲ ἑτέρῃ
οὐλὰς ἐν κανέῳ·
Θρασυμήδης δὲ μενεπτόλεμος
παρίστατο
ἔχων ἐν χερσὶ
πέλεκυν ὀξύν,
ἐπικόψων βοῦν.
Περσεὺς δὲ εἶχεν ἀμνίον·
γέρων δὲ Νέστωρ
ἱππηλάτα
κατήρχετο χέρνιϐά τε,
οὐλοχύτας τε,
ἀπαρχόμενος δὲ
εὔχετο πολλὰ Ἀθήνῃ,
ἐμϐάλλων πυρὶ
τρίχας κεφαλῆς.
Αὐτὰρ ἐπεί ῥα
εὔξαντο,
καὶ προϐάλοντο οὐλοχύτας,
αὐτίκα υἱὸς Νέστορος,
ὑπέρθυμος Θρασυμήδης,
ἤλασε,
στὰς ἄγχι·
πέλεκυς δὲ
ἀπέκοψε τένοντας αὐχενίους,
λῦσε δὲ μένος βοός·
αἱ δὲ θυγατέρες τε, νυοί τε,
καὶ αἰδοίη παράκοιτις Νέστορος,
Εὐρυδίκη,
πρέσϐα θυγατρῶν Κλυμένοιο,
ὀλόλυξαν.
Οἱ μὲν ἔπειτα
ἀνελόντες
ἀπὸ χθονὸς εὐρυοδείης
ἔσχον·
ἀτὰρ Πεισίστρατος,
ὄρχαμος ἀνδρῶν, σφάξεν.
Ἐπεὶ δὲ αἷμα μέλαν
ῥύη ἐκ τῆς,
θυμὸς δὲ
λίπεν ὀστέα,
αἶψα ἄρα διέχευάν μιν·
ἄφαρ δὲ
ἐξέταμνον μηρία πάντα
κατὰ μοῖραν,
κατεκάλυψάν τε κνίσῃ,
ποιήσαντες δίπτυχα,
ἐπὶ αὐτῶν δὲ
ὠμοθέτησαν.
Ὁ δὲ γέρων καῖεν
ἐπὶ σχίζῃς,
ἐπέλειϐε δὲ οἶνον αἴθοπα·
παρὰ αὐτὸν δὲ νέοι
ἔχον χερσὶ
πεμπώϐολα.
Αὐτὰρ ἐπεὶ μῆρα
κατεκάη,
καὶ ἐπάσαντο σπλάγχνα,
μίστυλλόν τε ἄρα
τὰ ἄλλα,
καὶ ἔπειραν ἀμφὶ ὀϐελοῖσιν,
ὤπτων δέ,
ἔχοντες ἐν χερσὶν
ὀϐελοὺς ἀκροπόρους.
Τόφρα δὲ καλὴ Πολυκάστη
λοῦσε Τηλέμαχον,
θυγάτηρ ὁπλοτάτη
Νέστορος Νηληϊάδαο.
Αὐτὰρ ἐπεὶ λοῦσέ τε,
καὶ ἔχρισε λίπα ἐλαίῳ,
βάλε δὲ ἀμφί μιν
καλὸν φᾶρος ἠδὲ χιτῶνα,
ἐξέϐη ῥα ἀσαμίνθου,
ὁμοῖος ἀθανάτοισι δέμας,
ὅγε δὲ ἰὼν
καθέζετο ἄρα πὰρ Νέστορι,
ποιμένι λαῶν.
Ἐπεὶ δὲ οἱ
ὤπτησαν κρέα ὑπέρτερα
καὶ ἐρύσαντο,
δαίνυντο ἑζόμενοι·
ἀνέρες δὲ ἐσθλοὶ
ὄροντο ἐπί,
ἐνοινοχοεῦντες οἶνον
ἐνὶ δεπάεσσιν χρυσέοις.
Αὐτὰρ ἐπεὶ ἔξεντο ἔρον
πόσιος καὶ ἐδητύος,
Νέστωρ δὲ Γερήνιος ἱππότα
ἦρχε τοῖσι μύθων·
« Ἐμοὶ παῖδες, ἄγε,
ζεύξατε ὑπὸ ἅρματα
ἄγοντες
ἵππους καλλίτριχας
Τηλεμάχῳ,
ἵνα πρήσσῃσιν ὁδοῖο. »
Ἔφατο ὥς·
οἱ δὲ ἄρα κλύον μὲν μάλα τοῦ
ἠδὲ ἐπίθοντο·
ἔζευξαν δὲ καρπαλίμως
ὑπὸ ἅρμασιν
ἵππους ὠκέας.
Γυνὴ δὲ ταμίη
ἐνέθηκε σῖτον καὶ οἶνον,
ὄψα τε,
οἷα ἔδουσι βασιλῆες
διοτρεφέες.
Τηλέμαχος δὲ ἄρα ἀνεϐήσατο
δίφρον περικαλλέα·
πὰρ δὲ ἄρα
Πεισίστρατος Νεστορίδης,
ὄρχαμος ἀνδρῶν,
ἀνέϐαινέ τε ἐς δίφρον,
καὶ λάζετο ἡνία χερσί·
μάστιξε δὲ
ἐλάαν·
τὼ δὲ οὐκ ἄκοντε
πετέσθην ἐς πεδίον,
λιπέτην δὲ
πτολίεθρον αἰπὺ Πύλου·
οἱ δὲ πανημέριοι
σεῖον ζυγὸν ἀμφὶς
ἔχοντες.
Ἠέλιός τε δύσετο,
πᾶσαί τε ἀγυιαὶ σκιόωντο·
ἵκοντο δὲ ἐς Φηράς,
ποτὶ δῶμα Διοκλῆος,
υἱέος Ὀρτιλόχοιο,
τὸν Ἀλφειὸς τέκε παῖδα.
Ἔνθα δὲ ἄεσαν νύκτα·
ὁ δὲ
παρέθηκε τοῖς ξείνια.
Ἦμος δὲ φάνη Ἠὼς
ἠριγένεια ῥοδοδάκτυλος,
ζεύγνυντό τε ἵππους,
ἀνέϐαινόν τε ἅρματα
ποικίλα,
ἐξέλασαν δὲ προθύροιο
καὶ αἰθούσης ἐριδούπου·
μάστιξε δὲ
ἐλάαν·
τὼ δὲ οὐκ ἄκοντε
πετέσθην.
Ἷξον δὲ
ἐς πεδίον πυρηφόρον·
ἔνθα δὲ ἔπειτα
ἦνον ὁδόν·
τοῖον γὰρ ἵπποι ὠκέες
ὑπέκφερον.
Ἠέλιός τε δύσετο,
πᾶσαί τε ἀγυιαὶ σκιόωντο.
Οἱ δὲ ἷξον Λακεδαίμονα
κοίλην
κητώεσσαν·
ἔλων δὲ ἄρα πρὸς δώματα
κυδαλίμοιο Μενελάου.
Εὗρον δὲ τὸν
δαινύντα
πολλοῖσιν ἔτῃσι
γάμον υἱέος
ἠδὲ θυγατρὸς ἀμύμονος
ἐνὶ ᾧ οἴκῳ.
Πέμπε τὴν μὲν
υἱέϊ Ἀχιλλῆος
ῥηξήνορος·
ἐν Τροίῃ γὰρ πρῶτον
ὑπέσχετο καὶ κατένευσε
δωσέμεναι·
θεοὶ δὲ
ἐξετέλειον τοῖσι γάμον.
Ὅγε ἄρα πέμπε τὴν ἔνθα
ἵπποισι καὶ ἅρμασι
νέεσθαι
προτὶ ἄστυ περικλυτὸν
Μυρμιδόνων,
οἷσιν ἄνασσεν.
Ἤγετο δὲ υἱέϊ
κούρην Ἀλέκτορος Σπάρτηθεν,
ὃς γένετό οἱ τηλύγετος
ἐκ δούλης,
κρατερὸς Μεγαπένθης·
θεοὶ δὲ
οὐκέτι ἔφαινον
γόνον Ἑλένῃ,
ἐπειδὴ τὸ πρῶτον
ἐγείνατο παῖδα ἐρατεινήν,
Ἑρμιόνην,
ἣ ἔχεν εἶδος Ἀφροδίτης
χρυσέης.
Ὣς οἱ μὲν δαίνυντο
κατὰ μέγα δῶμα
ὑψερεφές,
γείτονες ἠδὲ ἔται
κυδαλίμοιο Μενελάου,
τερπόμενοι·
μετὰ δέ σφιν
ἀοιδὸς θεῖος ἐμέλπετο,
φορμίζων·
δοιὼ δὲ κυϐιστητῆρε
κατὰ αὐτούς,
ἐξάρχοντος μολπῆς,
ἐδίνευον κατὰ μέσσον.
Τὼ δὲ αὖτε,
ἥρως τε Τηλέμαχος
καὶ υἱὸς ἀγλαὸς Νέστορος,
στῆσαν
αὐτώ τε καὶ ἵππω
ἐν προθύροισι δόμων.
Ὁ δέ, κρείων Ἐτεωνεύς,
θεράπων ὀτρηρὸς
κυδαλίμοιο Μενελάου,
προμολὼν ἴδετο,
βῆ δὲ ἴμεν
διὰ δώματα
ἀγγελέων
ποιμένι λαῶν,
ἱστάμενος δὲ ἀγχοῦ
προσηύδα ἔπεα πτερόεντα·
« Ὦ Μενέλαε
διοτρεφές,
τινὲ δὴ ξείνω
τώδε,
δύω ἄνδρε,
ἔϊκτον δὲ γενεῇ
μεγάλοιο Διός.
Ἀλλὰ εἰπέ, εἰ καταλύσομεν
ἵππους ὠκέας σφωΐν,
ἢ πέμπωμεν
ἱκανέμεν ἄλλον,
ὅς κε φιλήσῃ. »
Ξανθὸς δὲ Μενέλαος
ὀχθήσας μέγα
προσέφη τόν·
« Οὐ μὲν ἦσθα νήπιος,
Ἐτεωνεῦ Βοηθοΐδη,
τὸ πρίν·
ἀτὰρ μὲν νῦν γε,
ὡς πάϊς,
βάζεις νήπια.
Ἦ μὲν δὴ νῶϊ
φαγόντε
πολλὰ ξεινήϊα
ἄλλων ἀνθρώπων
ἱκόμεθα δεῦρο,
αἴ κέ ποθι Ζεὺς
παύσῃ ὀϊζύος
ἐξοπίσω περ.
Ἀλλὰ λῦε ἵππους
ξείνων,
ἔσαγε δὲ αὐτοὺς
προτέρω
θοινηθῆναι. »
Φάτο ὥς·
ὁ δὲ διέσσυτο μεγάροιο,
κέκλετο δὲ
ἄλλους θεράποντας ὀτρηροὺς
σπέσθαι ἅμα ἑοῖ αὐτῷ.
Οἱ δὲ λῦσαν μὲν ἵππους
ἱδρώοντας ὑπὸ ζυγοῦ,
καὶ κατέδησαν τοὺς μὲν
ἐπὶ κάπῃσιν ἱππείῃσι,
παρέϐαλον δὲ ζειάς,
ἀνέμιξαν δὲ κρῖ λευκόν·
ἔκλιναν δὲ ἅρματα
πρὸς ἐνώπια παμφανόωντα·
εἰσῆγον δὲ
αὐτοὺς
θεῖον δόμον.
Οἱ δὲ ἰδόντες
θαύμαζον κατὰ δῶμα
βασιλῆος διοτρεφέος.
Αἴγλη γὰρ ὥστε ἠελίου
ἠὲ σελήνης
πέλε κατὰ δῶμα ὑψερεφὲς
κυδαλίμοιο Μενελάου.
Αὐτὰρ ἐπεὶ τάρπησαν
ὁρώμενοι ὀφθαλμοῖσι,
βάντες ῥα ἐς ἀσαμίνθους
ἐϋξέστας
λούσαντο.
Ἐπεὶ δὲ οὖν δμῳαὶ
λοῦσαν τούς,
καὶ χρῖσαν ἐλαίῳ,
βάλον δὲ ἄρα ἀμφὶ
χλαίνας οὔλας
ἠδὲ χιτῶνας,
ἕζοντό ῥα ἐς θρόνους
παρὰ Μενέλαον Ἀτρείδην.
Ἀμφίπολος δὲ
ἐπέχευε φέρουσα
χέρνιϐα
προχόῳ καλῇ, χρυσείῃ,
ὑπὲρ λέϐητος ἀργυρέοιο,
νίψασθαι·
ἐτάνυσσε δὲ παρὰ
τράπεζαν ξεστήν.
Ταμίη δὲ αἰδοίη
παρέθηκε σῖτον
φέρουσα,
ἐπιθεῖσα
εἴδατα πολλά,
χαριζομένη παρεόντων.
Δαιτρὸς δὲ
παρέθηκεν
ἀείρας
πίνακας κρειῶν παντοίων,
τίθει δὲ παρά σφι
κύπελλα χρύσεια.
Καὶ ξανθὸς Μενέλαος
δεικνύμενος τὼ
προσέφη·
« Ἅπτεσθόν τε σίτου,
καὶ χαίρετον !
Αὐτὰρ ἔπειτα εἰρησόμεθα
πασσαμένω δείπνου,
οἵτινές ἐστον ἀνδρῶν·
γένος γὰρ τοκήων
οὐκ ἀπόλωλε σφῷν γε,
ἀλλά ἐστε γένος ἀνδρῶν
βασιλήων διοτρεφέων
σκηπτούχων,
ἐπεὶ κακοὶ
οὔ κε τέκοιεν τοιούσδε. »
Φάτο ὥς·
καὶ παρέθηκέ σφιν
ἑλὼν ἐν χερσὶ
νῶτα πίονα ὀπτὰ βοός,
τά ῥα πάρθεσαν γέρα
οἱ αὐτῷ·
οἱ δὲ ἴαλλον χεῖρας
ἐπὶ ὀνείατα ἑτοῖμα
προκείμενα.
Αὐτὰρ ἐπεὶ ἔξεντο
ἔρον πόσιος καὶ ἐδητύος,
δὴ τότε Τηλέμαχος
προσεφώνεεν υἱὸν Νέστορος,
σχὼν κεφαλὴν
ἄγχι,
ἵνα οἱ ἄλλοι
μὴ πευθοίατο·
« Φράζεο, Νεστορίδη,
κεχαρισμένε τῷ ἐμῷ θυμῷ,
στεροπὴν χαλκοῦ τε
κατὰ δώματα ἠχήεντα,
χρυσοῦ τε, ἠλέκτρου τε,
καὶ ἀργύρου, ἠδὲ ἐλέφαντος !
Τοιήδε γέ που ἔνδοθεν
αὐλὴ Ζηνὸς Ὀλυμπίου.
Ὅσσα πολλὰ
τάδε ἄσπετα !
Σέϐας ἔχει με
εἰσορόωντα. »
Ξανθὸς δὲ Μενέλαος
ξύνετο τοῦ ἀγορεύοντος,
καὶ φωνήσας προσηύδα σφέας
ἔπεα πτερόεντα·
« Φίλα τέκνα,
ἤτοι οὔ τις βροτῶν
ἐρίζοι ἂν Ζηνί·
δόμοι γὰρ τοῦγε
ἔασιν ἀθάνατοι
καὶ κτήματα·
τὶς δὲ ἀνδρῶν
ἢ ἐρίσσεταί κέ μοι,
ἠὲ καὶ οὐκί,
κτήμασιν·
ἦ γὰρ
παθὼν πολλά,
καὶ ἐπαληθεὶς πολλά,
ἠγαγόμην ἐν νηυσί,
καὶ ἦλθον ὀγδοάτῳ ἔτει·
ἐπαληθεὶς ἱκόμην Κύπρον,
Φοινίκην τε,
καὶ Αἰγυπτίους,
Αἰθίοπάς τε,
καὶ Σιδονίους,
καὶ Ἐρεμϐούς, καὶ Λιϐύην,
ἵνα τε ἄρνες
τελέθουσιν ἄφαρ κεραοί.
Μῆλα γὰρ τίκτει τρὶς
εἰς ἐνιαυτὸν τελεσφόρον.
Ἔνθα μὲν οὔτε ἄναξ,
οὔτε τι ποιμὴν
ἐπιδευὴς τυροῦ
καὶ κρειῶν,
οὐδὲ γλυκεροῖο γάλακτος,
ἀλλὰ αἰεὶ
παρέχουσι
γάλα ἐπηετανὸν θῆσθαι.
Ἕως ἐγὼ ἠλώμην
περὶ κεῖνα
συναγείρων βίοτον
πολύν,
τείως ἄλλος
ἔπεφνέ μοι ἀδελφεὸν
λάθρῃ, ἀνωϊστί,
δόλῳ ἀλόχοιο οὐλομένης,
ὣς
οὔτοι χαίρων
ἀνάσσω τοῖσδε κτεάτεσσιν.
Μέλλετε
ἀκουέμεν τάδε
καὶ πατέρων,
οἵτινές εἰσιν ὔμμιν,
ἐπεὶ ἔπαθον
μάλα πολλά,
καὶ ἀπώλεσα οἶκον
μάλα εὖ ναιετάοντα,
κεχανδότα πολλὰ
καὶ ἐσθλά.
Ὧν ἔχων
τριτάτην περ μοῖραν
ὄφελον
ναίειν ἐν δώμασιν,
οἱ δὲ ἄνδρες ἔμμεναι σόοι,
οἳ ὄλοντο τότε
ἐν εὐρείῃ Τροίῃ,
ἑκὰς Ἄργεος
ἱπποϐότοιο !
Ἀλλὰ ἔμπης ὀδυρόμενος μὲν
καὶ ἀχεύων πάντας —
πολλάκις, καθήμενος
ἐν ἡμετέροισι μεγάροισιν,
ἄλλοτε μέν τε τέρπομαι φρένα
γόῳ,
ἄλλοτε δὲ αὖτε παύομαι·
κόρος δὲ γόοιο κρυεροῖο
αἰψηρός, —
οὐκ ὀδύρομαι τόσσον
τῶν πάντων,
ἀχνύμενός περ,
ὡς ἑνός,
ὅστε ἀπεχθαίρει μοι
μνωομένῳ
ὕπνον καὶ ἐδωδήν,
ἐπεὶ οὔτις Ἀχαιῶν
ἐμόγησε
τόσσα,
ὅσσα Ὀδυσεὺς ἐμόγησε
καὶ ἤρατο.
Κήδεα δὲ ἄρα
ἔμελλεν ἔσεσθαι τῷ αὐτῷ,
ἐμοὶ δὲ ἄχος
αἰὲν ἄλαστον
κείνου,
ὅπως δὴ
ἀποίχεται δηρόν,
οὐδὲ ἴδμεν τι,
ὅγε ζώει ἢ τέθνηκεν.
Ὀδύρονταί νύ που αὐτὸν
ὅ τε γέρων Λαέρτης,
καὶ Πηνελόπεια ἐχέφρων,
Τηλέμαχός τε,
ὃν ἔλειπε νέον γεγαῶτα
ἐνὶ οἴκῳ. »
Φάτο ὥς·
ὑπώρσε δὲ ἄρα
ἵμερον τῷ
γόοιο πατρός,
βάλε δὲ δάκρυ
ἀπὸ βλεφάρων χαμάδις,
ἀκούσας πατρός,
ἀνασχὼν ἀμφοτέρῃσι χερσὶν
ἄντα ὀφθαλμοῖιν
χλαῖναν πορφυρέην.
Μενέλαος δὲ νόησέ μιν
μερμήριξε δὲ ἔπειτα
κατὰ φρένα καὶ κατὰ θυμόν,
ἠὲ ἐάσειέ μιν αὐτὸν
μνησθῆναι πατρός,
ἢ ἐξερέοιτο πρῶτα,
πειρήσαιτό τε ἕκαστα.
Ἕως ὁ
ὥρμαινε ταῦτα
κατὰ φρένα καὶ κατὰ θυμόν,
Ἑλένη δὲ ἤλυθεν
ἐκ θαλάμοιο θυώδεος
ὑψορόφοιο,
εἰκυῖα Ἀρτέμιδι
χρυσηλακάτῳ.
Ἅμα δὲ ἄρα Ἀδρήστη
ἔθηκε τῇ κλισίην εὔτυκτον·
Ἀλκίππη δὲ φέρε τάπητα
ἐρίοιο μαλακοῦ·
Φυλὼ δὲ φέρε
τάλαρον ἀργύρεον,
τὸν ἔδωκέν οἱ
Ἀλκάνδρη, δάμαρ Πολύϐοιο,
ὃς ἔναιεν ἐνὶ Θήϐῃς Αἰγυπτίῃς,
ὅθι κτήματα πλεῖστα
κεῖται ἐν δόμοις,
ὃς δῶκε Μενελάῳ
δύο ἀσαμίνθους ἀργυρέας,
δοιοὺς δὲ τρίποδας,
δέκα δὲ τάλαντα χρυσοῖο.
Χωρὶς δὲ αὖτε
ἄλοχος πόρεν Ἑλένῃ
κάλλιμα δῶρα·
ὄπασσεν
ἠλακάτην τε χρυσέην,
τάλαρόν τε ὑπόκυκλον,
ἀργύρεον,
χείλεα δὲ
ἐπικεκράαντο χρυσῷ.
Τόν ῥα
ἀμφίπολος Φυλὼ
παρέθηκέν οἱ φέρουσα,
βεϐυσμένον νήματος ἀσκητοῖο·
αὐτὰρ ἐπὶ αὐτῷ
ἠλακάτη τετάνυστο,
ἔχουσα εἶρος ἰοδνεφές.
Ἕζετο δὲ ἐν κλισμῷ,
θρῆνυς δὲ ἦεν ὑπὸ ποσίν.
Αὐτίκα δὲ ἥγε
ἐρέεινε πόσιν ἐπέεσσιν
ἕκαστα·
« Ἴδμεν δή,
Μενέλαε διοτρεφές,
οἵτινες ἀνδρῶν
οἵδε εὐχετόωνται
ἱκανέμεν ἡμέτερον δῶ;
Ψεύσομαι, ἢ ἐρέω ἔτυμον;
θυμὸς δὲ
κέλεταί με.
Φημὶ γὰρ οὔ πω ἰδέσθαι
τινὰ ἐοικότα ὧδε,
οὔτε ἄνδρα οὔτε γυναῖκα,
σέϐας ἔχει με
εἰσορόωσαν,
ὡς ὅδε ἔοικεν
υἷι Ὀδυσσῆος μεγαλήτορος,
Τηλεμάχῳ,
τὸν κεῖνος ἀνὴρ ἔλειπεν ἐνὶ οἴκῳ
νέον γεγαῶτα,
ὅτε εἵνεκα ἐμεῖο κυνώπιδος
Ἀχαιοὶ ἤλθετε ὑπὸ Τροίην,
ὁρμαίνοντες
πόλεμον θρασύν. »
Ξανθὸς δὲ Μενέλαος
ἀπαμειϐόμενος προσέφη τήν·
« Καὶ ἐγὼ νῦν, γύναι,
νοέω οὕτως,
ὡς σὺ ἐΐσκεις·
τοιοίδε γὰρ πόδες
κείνου,
τοιαίδε τε χεῖρες,
βολαί τε ὀφθαλμῶν,
κεφαλή τε,
χαῖταί τε ἐφύπερθε.
Καὶ νῦν ἤτοι
ἐγὼ μεμνημένος ἀμφὶ Ὀδυσῆϊ
μυθεόμην,
ὅσα κεῖνος ἐμόγησεν
ὀϊζύσας
ἀμφὶ ἐμοί,
αὐτὰρ ὁ
εἶϐεν ὑπὸ ὀφρύσι
δάκρυον πυκνόν,
ἀνασχὼν ἄντα ὀφθαλμοῖιν
χλαῖναν
πορφυρέην. »
Πεισίστρατος δὲ Νεστορίδης
ηὔδα τὸν αὖ ἀντίον·
« Μενέλαε Ἀτρείδη
διοτρεφές,
ὄρχαμε λαῶν,
ὅδε μέντοι
υἱὸς κείνου ἐτήτυμον,
ὡς ἀγορεύεις·
ἀλλά ἐστι σαόφρων,
νεμεσσᾶται δὲ ἐνὶ θυμῷ,
ἐλθὼν ὧδε τὸ πρῶτον,
ἀναφαίνειν ἐπεσϐολίας
ἄντα σέθεν,
αὐδῇ τοῦ
νῶϊ τερπόμεθα,
ὡς θεοῦ.
Αὐτὰρ Νέστωρ Γερήνιος ἱππότα
προέηκεν ἐμέ,
ἕπεσθαι ἅμα τῷ πομπόν·
ἐέλδετο γὰρ ἰδέσθαι σε,
ὄφρα ὑποθήσεαί οἱ
ἤ τι ἔπος,
ἠέ τι ἔργον.
Πάϊς γὰρ πατρὸς οἰχομένοιο,
ᾧ μὴ ἔωσιν
ἄλλοι ἀοσσητῆρες,
ἔχει πολλὰ ἄλγεα
ἐν μεγάροις,
ὡς νῦν Τηλεμάχῳ
ὁ μὲν οἴχεται,
οὐδὲ ἄλλοι εἰσίν οἱ,
οἳ ἀλάλκοιέν κε
κακότητα
κατὰ δῆμον. »
Ξανθὸς δὲ Μενέλαος
ἀπαμειϐόμενος προσέφη τόν·
« Ὢ πόποι,
ἦ μάλα δὴ ἵκετο
ἐμὸν δῶ
υἱὸς ἀνέρος φίλου,
ὃς ἐμόγησεν εἵνεκα ἐμεῖο
πολέας ἀέθλους !
Καὶ ἔφην φιλησέμεν
ἔξοχον ἄλλων Ἀργείων
μιν ἐλθόντα,
εἰ Ζεὺς Ὀλύμπιος
εὐρύοπα
ἔδωκε νῶϊν
νόστον γενέσθαι ὑπεὶρ ἅλα
νηυσὶ θοῇσιν.
Καὶ νάσσα κε πόλιν οἱ
Ἄργεϊ,
καὶ ἔτευξα δώματα,
ἀγαγὼν ἐξ Ἰθάκης
ξὺν κτήμασι καὶ ᾧ τέκεϊ,
καὶ πᾶσιν λαοῖσιν,
ἐξαλαπάξας μίαν πόλιν,
αἳ περιναιετάουσιν,
ἀνάσσονται δὲ
ἐμοὶ αὐτῷ.
Καὶ ἐόντες ἐνθάδε
ἐμισγόμεθά κε
θαμά,
οὐδὲ ἄλλο διέκρινέ κε
ἄμμε φιλέοντέ τε
τερπομένω τε,
πρίν γε ὅτε δὴ
μέλαν νέφος θανάτοιο
ἀμφεκάλυψεν.
Ἀλλὰ θεὸς αὐτὸς
μέλλε που ἀγάσσεσθαι τὰ μέν,
ὃς ἔθηκε κεῖνον
δύστηνον
οἶον ἀνόστιμον. »
Φάτο ὥς,
ὑπώρσε δὲ
ἵμερον τοῖσι πᾶσιν
γόοιο.
Ἑλένη μὲν Ἀργείη,
ἐκγεγαυῖα Διός,
κλαῖε,
Τηλέμαχος δέ τε κλαῖε,
καὶ Μενέλαος Ἀτρείδης,
οὐδὲ ἄρα υἱὸς Νέστορος
ἔχεν ὄσσε ἀδακρύτω·
μνήσατο γὰρ κατὰ θυμὸν
ἀμύμονος Ἀντιλόχοιο,
τόν ῥα ἔκτεινεν
υἱὸς ἀγλαὸς Ἠοῦς φαεινῆς.
Τοῦ ὅγε ἐπιμνησθεὶς
ἀγόρευεν ἔπεα πτερόεντα·
« Ἀτρείδη,
ὁ γέρων Νέστωρ φάσκε
σὲ μὲν εἶναι πεπνυμένον
περὶ βροτῶν,
ὅτε ἐπιμνησαίμεθα σεῖο
ἐνὶ οἷσι μεγάροισι,
καὶ ἐρέοιμεν
ἀλλήλους.
Καὶ νῦν,
εἰ ἔστι
πού τι,
πίθοιό μοι.
Ἔγωγε γὰρ
οὐ τέρπομαι
ὀδυρόμενος
μεταδόρπιος·
ἀλλὰ καὶ Ἠὼς ἠριγένεια
ἔσσεται·
νεμεσσῶμαί γε μὲν οὐδὲν
κλαίειν,
ὅς κε θάνῃσι βροτῶν
καὶ ἐπίσπῃ πότμον.
Τοῦτό νυ καὶ γέρας οἶον
ὀϊζυροῖσι βροτοῖσι,
κείρασθαί τε κόμην,
βαλέειν τε δάκρυ
ἀπὸ παρειῶν.
Καὶ γὰρ ἐμὸς ἀδελφεὸς τέθνηκεν,
οὔτι
κάκιστος Ἀργείων.
Σὺ δὲ μέλλεις ἴδμεναι·
ἔγωγε γὰρ
οὐκ ἤντησα,
οὐδὲ ἴδον·
φασὶ δὲ Ἀντίλοχον
περιγενέσθαι ἄλλων,
πέρι μὲν ταχὺν
θείειν,
ἠδὲ μαχητήν. »
Ξανθὸς δὲ Μενέλαος
ἀπαμειϐόμενος προσέφη τόν·
« Ὦ φίλε,
ἐπεὶ εἶπες τόσα,
ὅσα ἂν εἴποι καὶ ῥέξειεν
ἀνὴρ πεπνυμένος,
καὶ ὃς εἴη προγενέστερος
καὶ γὰρ πατρὸς τοίου·
ὃ καὶ βάζεις
πεπνυμένα·
ῥεῖα δὲ ἀρίγνωτος
γόνος ἀνέρος,
ᾧτε Κρονίων
ἐπικλώσῃ ὄλϐον
γαμέοντί τε,
γεινομένῳ τε,
ὡς νῦν
δῶκε Νέστορι
διαμπερὲς πάντα ἤματα,
αὐτὸν μὲν γηρασκέμεν
λιπαρῶς
ἐν μεγάροισιν,
υἱέας αὖ εἶναι
πινυτούς τε
καὶ ἀρίστους
ἔγχεσιν —
ἡμεῖς δὲ ἐάσομεν μὲν
κλαυθμόν,
ὃς ἐτύχθη πρίν,
μνησώμεθα δὲ ἐξαῦτις
δόρπου,
ἐπιχευάντων δὲ ὕδωρ
χερσί·
μῦθοι δὲ ἔσονται
καὶ ἠῶθέν περ
Τηλεμάχῳ καὶ ἐμοί,
διαειπέμεν ἀλλήλοισιν. »
Ἔφατο ὥς·
Ἀσφαλίων δὲ ἄρα,
θεράπων ὀτρηρὸς
κυδαλίμοιο Μενελάου,
ἔχευεν ὕδωρ ἐπὶ χεῖρας.
Οἱ δὲ ἴαλλον χεῖρας
ἐπὶ ὀνείατα ἑτοῖμα
προκείμενα.
Ἔνθα αὖτε Ἑλένη,
ἐκγεγαυῖα Διός,
ἐνόησεν ἄλλο·
αὐτίκα ἄρα βάλεν
εἰς οἶνον, ἔνθεν ἔπινον,
φάρμακον νηπενθές τε
ἄχολόν τε,
ἐπίληθον ἁπάντων κακῶν.
Ὃς καταϐρόξειε τό,
ἐπὴν μιγείη
κρητῆρι,
οὐ καταϐάλοι κε δάκρυ
παρειῶν
ἐφημέριός γε
οὐδὲ εἰ κατατεθναίη οἱ
μήτηρ τε, πατήρ τε,
οὐδὲ εἰ προπάροιθέν οἱ
δηϊόῳεν χαλκῷ
ἀδελφεὸν ἢ υἱὸν φίλον,
ὁ δὲ ὁρῷτο ὀφθαλμοῖσιν.
Θυγάτηρ Διὸς
ἔχε τοῖα φάρμακα
μητιόεντα, ἐσθλά,
τὰ πόρεν οἱ Πολύδαμνα,
παράκοιτις Θῶνος,
Αἰγυπτίη, τῇ ἄρουρα
ζείδωρος
φέρει
πλεῖστα φάρμακα,
πολλὰ μὲν ἐσθλὰ μεμιγμένα,
πολλὰ δὲ λυγρά.
Ἕκαστος δὲ
ἰητρὸς ἐπιστάμενος
περὶ πάντων ἀνθρώπων·
ἦ γάρ εἰσι
γενέθλης Παιήονος.
Αὐτὰρ ἐπεί ῥα
ἐνέηκε,
κέλευσέ τε οἰνοχοῆσαι,
ἐξαῦτις ἀμειϐομένη
προσέειπε
μύθοισιν·
« Μενέλαε Ἀτρείδη
διοτρεφές,
ἠδὲ καὶ οἵδε
παῖδες ἀνδρῶν ἐσθλῶν, —
ἀτὰρ θεὸς Ζεὺς διδοῖ
ἄλλοτε ἄλλῳ
ἀγαθόν τε, κακόν τε·
δύναται γὰρ ἅπαντα —
ἤτοι νῦν δαίνυσθε,
καθήμενοι ἐν μεγάροισι,
καὶ τέρπεσθε μύθοις·
καταλέξω γὰρ
ἐοικότα.
Ἐγὼ μὲν οὐ μυθήσομαι ἄν
οὐδὲ ὀνομήνω
πάντα,
ὅσσοι εἰσὶν ἄεθλοι
Ὀδυσσῆος ταλασίφρονος,
ἀλλὰ οἷον
ἀνὴρ καρτερὸς
ἔρεξε καὶ ἔτλη τόδε
ἐνὶ δήμῳ Τρώων,
ὅθι Ἀχαιοὶ
πάσχετε πήματα.
Δαμάσσας μιν αὐτὸν
πληγῇσιν ἀεικελίῃσιν,
ἀμφιϐαλὼν ὤμοισι
κακὰ σπεῖρα,
ἐοικὼς οἰκῆϊ,
κατέδυ πόλιν εὐρυάγυιαν
ἀνδρῶν δυσμενέων,
κατακρύπτων δὲ αὐτὸν
ἤϊσκεν
ἄλλῳ φωτί,
δέκτῃ,
ὃς ἔην τοῖος οὐδὲν
ἐπὶ νηυσὶν Ἀχαιῶν·
τῷ ἴκελος
κατέδυ πόλιν Τρώων.
Πάντες δὲ οἱ
ἀϐάκησαν·
ἐγὼ δὲ οἴη ἀνέγνων μιν
ἐόντα τοῖον,
καὶ ἀνηρώτων μιν·
ὁ δὲ ἀλέεινε κερδοσύνῃ.
Ἀλλὰ ὅτε δὴ ἐγὼ λόεόν μιν,
καὶ χρῖον ἐλαίῳ,
ἀμφίεσσα δὲ εἵματα,
καὶ ὤμοσα ὅρκον καρτερόν,
μὴ μὲν ἀναφῆναι Ὀδυσῆα
μετὰ Τρώεσσι
πρίν,
πρίν γε τὸν ἀφικέσθαι
ἐς νῆάς τε θοὰς
κλισίας τε,
καὶ τότε δὴ κατέλεξέ μοι
πάντα νόον Ἀχαιῶν.
Κτείνας δὲ πολλοὺς Τρώων
χαλκῷ ταναήκεϊ,
ἦλθε μετὰ Ἀργείους·
κατήγαγε δὲ
φρόνιν πολλήν.
Ἔνθα ἄλλαι Τρῳαὶ
ἐκώκυον λίγα·
αὐτὰρ ἐμὸν κῆρ χαῖρεν,
ἐπεὶ ἤδη κραδίη μοι
τέτραπτο νέεσθαι ἂψ
οἶκόνδε·
μετέστενον δὲ ἄτην,
ἣν Ἀφροδίτη δῶκεν,
ὅτε ἤγαγέ με κεῖσε
ἀπὸ φίλης αἴης πατρίδος,
νοσφισσαμένη
ἐμήν τε παῖδα, θάλαμόν τε,
πόσιν τε,
οὐ δευόμενόν τευ,
οὔτε ἂρ φρένας,
οὔτε τι εἶδος. »
Ξανθὸς δὲ Μενέλαος
ἀπαμειϐόμενος προσέφη τήν·
« Ναὶ δή, γύναι,
ἔειπες πάντα γε ταῦτα
κατὰ μοῖραν.
Ἤδη μὲν ἐδάην
βουλήν τε νόον τε
πολέων ἀνδρῶν ἡρώων,
ἐπελήλυθα δὲ
πολλὴν γαῖαν,
ἀλλὰ ἐγὼν οὔπω ἴδον
ὀφθαλμοῖσι
τοιοῦτον,
οἷον ἔσκε κῆρ φίλον
Ὀδυσσῆος ταλασίφρονος.
Οἷον ἀνὴρ καρτερὸς
ἔρεξε καὶ ἔτλη τόδε
ἐνὶ ἵππῳ ξεστῷ,
ἵνα ἐνήμεθα
πάντες ἄριστοι Ἀργείων,
φέροντες Τρώεσσι
φόνον καὶ κῆρα.
Ἔπειτα σὺ ἦλθες κεῖσε·
δαίμων δὲ
ἔμελλε κελευσέμεναί σε,
ὃς ἐϐούλετο
ὀρέξαι κῦδος Τρώεσσι·
καὶ Δηΐφοϐος θεοείκελος
ἕσπετό τοι ἰούσῃ.
Τρὶς δὲ περίστειξας
λόχον κοῖλον
ἀμφαφόωσα,
ὀνόμαζες δὲ
ἐξονομακλήδην
ἀρίστους Δαναῶν,
ἴσκουσα φωνὴν
ἀλόχοισι
πάντων Ἀργείων.
Αὐτὰρ ἐγώ, καὶ Τυδείδης,
καὶ δῖος Ὀδυσσεύς,
ἥμενοι ἐν μέσσοισιν,
ἀκούσαμεν, ὡς ἐϐόησας.
Νῶϊ μὲν ἀμφοτέρω μενεήναμεν
ἢ ἐξελθέμεναι ὁρμηθέντε,
ἢ ὑπακοῦσαι αἶψα ἔνδοθεν·
ἀλλὰ Ὀδυσεὺς κατέρυκε
καὶ ἔσχεθεν ἱεμένω περ.
Ἔνθα πάντες μὲν ἄλλοι υἷες
Ἀχαιῶν
ἔσαν ἀκήν,
Ἄντικλος δὲ οἶος ἤθελεν
ἀμείψασθαί σε ἐπέεσσιν·
ἀλλὰ Ὀδυσεὺς
ἐπεπίεζε μάστακα
νωλεμέως
χερσὶ κρατερῇσι,
σάωσε δὲ πάντας Ἀχαιούς·
ἔχε δὲ τόφρα,
ὄφρα Παλλὰς Ἀθήνη
ἀπήγαγέ σε νόσφιν. »
Τηλέμαχος δὲ πεπνυμένος
ηὔδα τὸν αὖ ἀντίον·
« Μενέλαε Ἀτρείδη
διοτρεφές,
ὄρχαμε λαῶν,
ἄλγιον·
τάγε γὰρ
οὐκ ἤρκεσέν οἵ τι
ὄλεθρον λυγρόν,
οὐδὲ εἰ κραδίη γε σιδηρέη
ἦέν οἱ ἔνδοθεν.
Ἀλλὰ ἄγετε,
τράπετε ἡμέας
εἰς εὐνήν,
ὄφρα καὶ ἤδη
ταρπώμεθα κοιμηθέντες
ὑπὸ ὕπνῳ γλυκερῷ. »
Ἔφατο ὥς·
Ἑλένη δὲ Ἀργείη
κέλευσε δμῳῇσι
θέμεναι δέμνια ὑπὸ αἰθούσῃ,
καὶ ἐμϐαλέειν
καλὰ ῥήγεα πορφύρεα,
στορέσαι τε ἐφύπερθε τάπητας,
ἐνθέμεναί τε καθύπερθεν
χλαίνας οὔλας
ἕσασθαι.
Αἱ δὲ ἴσαν ἐκ μεγάροιο,
ἔχουσαι δάος μετὰ χερσί,
στόρεσαν δὲ δέμνια·
κῆρυξ δὲ ἔξαγε ξείνους.
Οἱ μὲν ἄρα κοιμήσαντο αὐτόθι
ἐν προδόμῳ δόμου,
ἥρως τε Τηλέμαχος
καὶ υἱὸς ἀγλαὸς Νέστορος·
Ἀτρείδης δὲ καθεῦδε
μυχῷ
δόμου ὑψηλοῖο,
πὰρ δὲ ἐλέξατο
Ἑλένη τανύπεπλος,
δῖα γυναικῶν.
Ἦμος δὲ φάνη Ἠὼς
ἠριγένεια ῥοδοδάκτυλος,
Μενέλαος ἄρα ἀγαθὸς βοὴν
ὤρνυτο ἐξ εὐνῆφι,
ἑσσάμενος εἵματα,
περιέθετο δὲ ὤμῳ
ξίφος ὀξύ,
ἐδήσατο δὲ ὑπὸ ποσσὶ λιπαροῖσι
καλὰ πέδιλα·
βῆ δὲ
ἴμεν ἐκ θαλάμοιο,
ἐναλίγκιος θεῷ ἄντην,
παρῖζε δὲ Τηλεμάχῳ,
ἔφατό τε ἔπος,
ἐξονόμαζέ τε·
« Τίπτε δὲ χρειὼ
ἤγαγέ σε δεῦρο,
ἥρως Τηλέμαχε,
ἐς δῖαν Λακεδαίμονα,
ἐπὶ εὐρέα νῶτα θαλάσσης;
δήμιον, ἢ ἴδιον;
ἔνισπέ μοι τόδε νημερτές. »
Τηλέμαχος δὲ πεπνυμένος
ηὔδα τὸν αὖ ἀντίον·
« Μενέλαε Ἀτρείδη διοτρεφές,
ὄρχαμε λαῶν,
ἤλυθον,
εἰ ἐνίσποις μοι
τινὰ κληηδόνα πατρός.
Οἶκος ἐσθίεταί μοι,
πίονα δὲ ἔργα ὄλωλε,
δόμος δὲ πλεῖος
ἀνδρῶν δυσμενέων,
οἵτε σφάζουσί μοι αἰεὶ
μῆλα ἀδινὰ
καὶ βοῦς εἰλίποδας
ἕλικας,
μνηστῆρες ἐμῆς μητρός,
ἔχοντες ὕϐριν ὑπέρϐιον.
Τοὔνεκα νῦν
ἱκάνομαι τὰ σὰ γούνατα,
αἴ κε ἐθέλῃσθα ἐνισπεῖν
ὄλεθρον λυγρὸν κείνου,
εἴ που ὄπωπας
τεοῖσιν ὀφθαλμοῖσιν,
ἢ ἄκουσας μῦθον
ἄλλου πλαζομένου·
μήτηρ γὰρ τέκε μιν
πέρι ὀϊζυρόν.
Μηδὲ μειλίσσεό μέ τι
αἰδόμενος,
μηδὲ ἐλεαίρων,
ἀλλὰ κατάλεξον εὖ μοι,
ὅπως ἤντησας
ὀπωπῆς.
Λίσσομαι,
εἴποτέ τι ἐμὸς πατήρ,
ἐσθλὸς Ὀδυσσεύς,
ἐξετέλεσσέ τοι
ἢ ἔπος ἠέ τι ἔργον
ὑποστάς,
ἐνὶ δήμῳ Τρώων,
ὅθι Ἀχαιοὶ πάσχετε πήματα·
μνῆσαί μοι νῦν
τῶν,
καὶ ἐνίσπες μοι νημερτές. »
Ξανθὸς δὲ Μενέλαος
ὀχθήσας μέγα
προσέφη τόν·
« Ὢ πόποι,
ἦ μάλα δὴ ἤθελον
εὐνηθῆναι ἐν εὐνῇ
ἀνδρὸς κρατερόφρονος,
ἐόντες αὐτοὶ ἀνάλκιδες !
Ὡς δὲ ὁπότε ἔλαφος
κοιμήσασα νεϐροὺς
νεηγενέας
γαλαθηνοὺς
ἐν ξυλόχῳ λέοντος κρατεροῖο
ἐξερέῃσι κνημοὺς
καὶ ἄγκεα ποιήεντα
βοσκομένη,
ὁ δὲ ἔπειτα
εἰσήλυθεν ἑὴν εὐνήν,
ἐφῆκε δὲ τοῖσι ἀμφοτέροισι
πότμον ἀεικέα,
ὣς Ὀδυσεὺς ἐφήσει κείνοισι
πότμον ἀεικέα.
Αἲ γάρ, Ζεῦ τε πάτερ,
καὶ Ἀθηναίη, καὶ Ἄπολλον,
ἐὼν τοῖος,
οἷός ποτε ἐνὶ Λέσϐῳ ἐϋκτιμένῃ
ἀναστὰς ἐπάλαισε
Φιλομηλείδῃ
ἐξ ἔριδος,
κατέϐαλε δὲ κρατερῶς,
πάντες δὲ Ἀχαιοὶ κεχάροντο !
Ἐὼν τοῖος Ὀδυσσεὺς
ὁμιλήσειε μνηστῆρσι,
πάντες γενοίατό κε
ὠκύμοροί τε
πικρόγαμοί τε.
Ταῦτα δέ,
ἃ εἰρωτᾷς με
καὶ λίσσεαι,
ἔγωγε
οὐκ εἴποιμι ἂν ἄλλα
παρὲξ
παρακλιδόν,
οὐδὲ ἀπατήσω,
ἀλλὰ τὰ μὲν ἔειπέ μοι
γέρων ἅλιος νημερτής,
τῶν ἐγὼ κρύψω τοι
οὐδὲν ἔπος,
οὐδὲ ἐπικεύσω.
« Θεοὶ ἔσχον ἔτι
Αἰγύπτῳ
με μεμαῶτα
νέεσθαι δεῦρο,
ἐπεὶ οὐκ ἔρεξά σφιν
ἑκατόμϐας τεληέσσας.
Οἱ δὲ θεοὶ βούλοντο
μεμνῆσθαι αἰεὶ
ἐφετμέων.
Ἔπειτά ἐστί τις νῆσος
ἐνὶ πόντῳ πολυκλύστῳ,
προπάροιθε Αἰγύπτου,
κικλήσκουσι δέ ἑ Φάρον,
τόσσον ἄνευθε,
ὅσσον τε νηῦς γλαφυρὴ
ἤνυσε
πανημερίη,
ᾗ οὖρος λιγὺς
ἐπιπνείῃσιν ὄπισθεν·
ἐν δὲ
λιμὴν εὔορμος,
ὅθεν τε ἀποϐάλλουσιν ἐς πόντον
νῆας ἐΐσας,
ἀφυσσάμενοι ὕδωρ μέλαν.
Ἔνθα θεοὶ ἔχον με
ἐείκοσιν ἤματα,
οὐδέ ποτε οὖροι φαίνοντο
πνείοντες ἁλιαέες,
οἵ ῥά τε γίγνονται
πομπῆες νηῶν
ἐπὶ εὐρέα νῶτα θαλάσσης.
Καί νυ πάντα ἤϊα
κατέφθιτό κε,
καὶ μένεα ἀνδρῶν,
εἰ μή τις θεῶν
ὀλοφύρατό με,
καὶ ἐσάωσέ με,
θυγάτηρ ἰφθίμου Πρωτέος,
γέροντος ἁλίοιο,
Εἰδοθέη,
ὄρινα γάρ ῥα θυμὸν
τῇ μάλιστά γε,
ἣ συνήντετό μοι
ἔρροντι οἴῳ
νόσφιν ἑταίρων.
Αἰεὶ γὰρ ἀλώμενοι περὶ νῆσον
ἰχθυάασκον
ἀγκίστροισι γναμπτοῖς·
λιμὸς δὲ ἔτειρε γαστέρα.
Ἡ δὲ
στᾶσα ἄγχι ἐμεῦ
ἔφατό τε ἔπος,
φώνησέ τε·
« Εἶς νήπιος, ὦ ξεῖνε,
« τόσον λίην,
« ἠὲ χαλίφρων,
« ἠὲ μεθίεις ἑκών,
« καὶ τέρπεαι
« πάσχων ἄλγεα,
« ὡς δὴ ἐρύκεαι δηθὰ
« ἐνὶ νήσῳ,
« οὐδὲ δύνασαι
« εὑρέμεναί τι τέκμωρ,
« ἦτορ δὲ ἑταίρων
« μινύθει τοι; »
« Ἔφατο ὣς·
αὐτὰρ ἐγὼ ἀμειϐόμενος
προσέειπόν μιν·
« Ἐξερέω μέν τοι,
« ἥτις σύ πέρ ἐσσι θεάων,
« ὡς ἐγὼ κατερύκομαι
« οὔτι ἑκών,
« ἀλλά νυ μέλλω ἀλιτέσθαι
« ἀθανάτους,
« οἳ ἔχουσιν εὐρὺν οὐρανόν.
« Ἀλλὰ σύ περ εἰπέ μοι,
« θεοὶ δέ τε ἴσασι πάντα,
« ὅστις ἀθανάτων πεδάᾳ με
« καὶ ἔδησε
« κελεύθου,
« νόστον τε,
« ὡς ἐλεύσομαι
« ἐπὶ πόντον ἰχθυόεντα. »
« Ἐφάμην ὥς·
ἡ δέ, δῖα θεάων,
ἀμείϐετο αὐτίκα·
« Τοιγὰρ ἐγώ, ξεῖνε,
« ἀγορεύσω τοι μάλα ἀτρεκέως.
« Τὶς γέρων ἅλιος
« νημερτὴς
« πωλεῖται δεῦρο,
« ἀθάνατος Πρωτεὺς Αἰγύπτιος,
« ὅστε οἶδε βένθεα
« πάσης θαλάσσης,
« ὑποδμὼς Ποσειδάωνος·
« φασί τε τόνδε
« ἔμμεναι ἐμὸν πατέρα
« ἠδὲ τεκέσθαι.
« Εἰ σὺ δύναιό πως
« λελαϐέσθαι τόνγε
« λοχησάμενος,
« ὃς εἴπῃσί κέ τοι ὁδὸν
« καὶ μέτρα κελεύθου,
« νόστον τε,
« ὡς ἐλεύσεαι
« ἐπὶ πόντον ἰχθυόεντα·
« καὶ δὲ εἴπῃσι κέ τοι,
« διοτρεφές,
« αἴ κε ἐθέλῃσθα,
« ὅττι κακόν τε ἀγαθόν τε
« τέτυκταί τοι ἐν μεγάροισι,
« σέθεν οἰχομένοιο
« ὁδὸν δολιχὴν
« ἀργαλέην τε. »
« Ἔφατο ὥς·
αὐτὰρ ἐγὼ ἀμειϐόμενος
προσέειπόν μιν·
« Σὺ αὐτὴ νῦν φράζευ
« λόχον
« θείοιο γέροντος,
« μή πως
« προϊδών με
« ἠὲ προδαεὶς
« ἀλέηται·
« θεὸς γάρ τέ
« ἐστιν ἀργαλέος δαμῆναι
« ἀνδρὶ βροτῷ. »
« Ἐφάμην ὥς·
ἡ δέ, δῖα θεάων,
ἀμείϐετο αὐτίκα·
« Τοιγάρ, ξεῖνε, ἀγορεύσω τοι
« μάλα ἀτρεκέως.
« Ἦμος δὲ ἠέλιος
« ἀμφιϐεϐήκει μέσον οὐρανόν,
« τῆμος ἄρα γέρων ἅλιος
« νημερτὴς
« εἶσιν ἐξ ἁλός,
« ὑπὸ πνοιῇ ζεφύροιο,
« καλυφθεὶς
« μελαίνῃ φρικί,
« ἐξελθὼν δὲ κοιμᾶται
« ὑπὸ σπέσσι γλαφυροῖσιν·
« ἀμφὶ δέ μιν
« φῶκαι νέποδες
« καλῆς Ἁλοσύδνης
« εὕδουσιν ἀθρόαι,
« ἐξαναδῦσαι πολιῆς ἁλός,
« ἀποπνείουσαι πικρὸν ὀδμὴν
« ἁλὸς πολυϐενθέος.
« Ἔνθα ἐγὼν ἀγαγοῦσά σε
« ἅμα ἠοῖ φαινομένηφιν,
« εὐνάσω ἑξείης·
« σὺ δὲ κρίνασθαι ἐῢ
« τρεῖς ἑταίρους,
« οἳ ἄριστοί τοι
« παρὰ νηυσὶν
« ἐϋσσέλμοισιν.
« Ἐρέω δέ τοι
« πάντα ὀλοφώϊα τοῖο γέροντος.
« Πρῶτον μέν τοι ἀριθμήσει
« καὶ ἔπεισι φώκας·
« αὐτὰρ ἐπὴν πεμπάσσεται
« ἠδὲ ἴδηται πάσας,
« λέξεται ἐν μέσσῃσιν,
« ὣς νομεὺς
« πώεσι μήλων.
« Ἐπὴν δὴ πρῶτα
« ἴδησθε τὸν μὲν κατευνηθέντα,
« καὶ τότε ἔπειτα
« κάρτος τε βίη τε
« μελέτω ὑμῖν,
« ἔχειν δὴ αὖθι
« μεμαῶτα,
« καὶ ἐσσύμενόν περ ἀλύξαι.
« Πειρήσεται δὲ γιγνόμενος
« πάντα,
« ὅσσα γίγνονται ἑρπετὰ
« ἐπὶ γαῖαν,
« καὶ ὕδωρ,
« καὶ πῦρ θεσπιδαές·
« ὑμεῖς δὲ
« ἔχειν
« ἀστεμφέως,
« πιέζειν τε μᾶλλόν.
« Ἀλλὰ ὅτε δὴ αὐτὸς
« ἀνείρηταί κέ σε ἐπέεσσιν,
« ἐὼν τοῖος,
« οἷον ἴδησθέ κε κατευνηθέντα,
« καὶ τότε δὴ
« σχέσθαι τε βίης,
« λῦσαί τε γέροντα,
« ἥρως, εἴρεσθαι δέ,
« ὅστις θεῶν χαλέπτει σε,
« νόστον τε, ὡς ἐλεύσεαι
« ἐπὶ πόντον ἰχθυόεντα. »
« Εἰποῦσα ὣς
ἐδύσατο ὑπὸ πόντον
κυμαίνοντα.
Αὐτὰρ ἐγὼν ἤϊα ἐπὶ νῆας,
ὅθι ἕστασαν
ἐν ψαμάθοισι·
κραδίη δέ μοι κιόντι
πόρφυρε
πολλά.
Αὐτὰρ ἐπεί ῥα κατήλυθον
ἐπὶ νῆα ἠδὲ θάλασσαν,
ὁπλισάμεσθά τε δόρπον,
ἀμϐροσίη τε νὺξ ἐπήλυθε,
τότε δὴ κοιμήθημεν
ἐπὶ ῥηγμῖνι θαλάσσης.
Ἦμος δὲ φάνη Ἠὼς
ἠριγένεια ῥοδοδάκτυλος,
καὶ τότε δὴ ἤϊα
παρὰ θῖνα θαλάσσης
εὐρυπόροιο,
γουνούμενος πολλὰ θεούς·
αὐτὰρ ἄγον τρεῖς ἑταίρους,
οἷσι πεποίθεα μάλιστα
ἐπὶ πᾶσαν ἰθύν.
« Τόφρα δὲ ἄρα ἥγε,
ὑποδῦσα
εὐρέα κόλπον θαλάσσης,
ἔνεικεν ἐκ πόντου
τέσσαρα δέρματα φωκάων·
πάντα δὲ
ἔσαν νεόδαρτα·
ἐπεμήδετο δὲ δόλον
πατρί.
Διαγλάψασα δὲ εὐνὰς
ἐν ψαμάθοισιν ἁλίῃσιν,
ἧστο μένουσα·
ἡμεῖς δὲ ἤλθομεν
μάλα σχεδὸν αὐτῆς·
εὔνησε δὲ ἑξείης,
ἐπέϐαλε δὲ ἑκάστῳ δέρμα.
Κεῖθι δὴ λόχος
ἔπλετο αἰνότατος·
ὀδμὴ γὰρ ὀλοώτατος
φωκάων ἁλιοτρεφέων
τεῖρεν αἰνῶς.
Τίς γὰρ κοιμηθείη κε
παρὰ κήτεϊ εἰναλίῳ;
Ἀλλὰ αὐτὴ ἐσάωσε,
καὶ ἐφράσατο
μέγα ὄνειαρ· θῆκε
φέρουσα ὑπὸ ῥῖνα ἑκάστῳ
ἀμϐροσίην,
πνείουσαν μάλα ἡδύ,
ὄλεσσε δὲ
ὀδμὴν κήτεος.
Μένομεν δὲ πᾶσαν ἠοίην
θυμῷ τετληότι·
φῶκαι δὲ ἦλθον ἀολλέες
ἐξ ἁλός. Αἱ μὲν ἔπειτα
εὐνάζοντο ἑξῆς
παρὰ ῥηγμῖνι θαλάσσης.
Ὁ γέρων δὲ ἦλθεν ἐξ ἁλὸς
ἔνδιος, εὗρε δὲ
φώκας ζατρεφέας,
ἐπῴχετο δὲ ἄρα πάσας,
λέκτο δὲ ἀριθμόν.
Λέγε δὲ ἡμέας πρώτους
ἐν κήτεσιν,
οὐδὲ ὠΐσθη τι θυμῷ
εἶναι δόλον·
ἔπειτα δὲ
λέκτο καὶ αὐτός.
Ἡμεῖς δὲ ἰάχοντες
ἐπεσσύμεθα,
βάλλομεν δὲ χεῖρας ἀμφί·
οὐδὲ ὁ γέρων ἐπελήθετο
τέχνης δολίης,
ἀλλὰ ἤτοι πρώτιστα
γένετο λέων ἠϋγένειος,
αὐτὰρ ἔπειτα δράκων,
καὶ πάρδαλις,
ἠδὲ μέγας σῦς,
γίγνετο δὲ ὕδωρ ὑγρόν,
καὶ δένδρεον ὑψιπέτηλον.
Ἡμεῖς δὲ ἔχομεν ἀστεμφέως
θυμῷ τετληότι.
Ἀλλὰ ὅτε δή ῥα ὁ γέρων,
εἰδὼς ὀλοφώϊα,
ἀνίαζε, καὶ τότε δὴ
ἀνειρόμενός με ἐπέεσσι
προσέειπε·
« Τίς νυ θεῶν,
« υἱὲ Ἀτρέος,
« συμφράσσατό τοι βουλάς,
« ὄφρα ἕλοις με
« ἀέκοντα
« λοχησάμενος;
« τέο χρή σε; »
« Ἔφατο ὥς·
αὐτὰρ ἐγὼ ἀμειϐόμενος
προσέειπόν μιν·
« Οἶσθα, γέρον, —
« τί ἀγορεύεις ταῦτά με
« παρατροπέων; —
« ὡς δὴ
« δηθὰ
« ἐρύκομαι ἐνὶ νήσῳ,
« οὐδὲ δύναμαι εὑρέμεναί
« τι τέκμωρ,
« ἦτορ δὲ μινύθει μοι
« ἔνδοθεν.
« Ἀλλὰ σύ περ εἰπέ μοι,
« θεοὶ δέ τε ἴσασι πάντα,
« ὅστις ἀθανάτων πεδάᾳ με
« καὶ ἔδησε
« κελεύθου,
« νόστον τε,
« ὡς ἐλεύσομαι
« ἐπὶ πόντον ἰχθυόεντα. »
« Ἐφάμην ὥς·
ὁ δὲ ἀμειϐόμενος
προσέειπέ με αὐτίκα·
« Ἀλλὰ ὤφελλες μάλα
« ῥέξας καλὰ ἱερὰ
« Διί τε
« ἄλλοισί τε θεοῖσιν
« ἀναϐαινέμεν,
« ὄφρα ἵκοιο τάχιστα
« ἐς σὴν πατρίδα,
« πλέων ἐπὶ πόντον οἴνοπα.
« Μοῖρα γὰρ οὔ τοι πρὶν
« ἰδέειν τε φίλους,
« καὶ ἱκέσθαι
« οἶκον ἐϋκτίμενον,
« καὶ ἐς σὴν γαῖαν πατρίδα,
« πρίν γε ὅτε
« ἔλθῃς ἂν αὖτις
« ὕδωρ Αἰγύπτοιο,
« ποταμοῖο διιπετέος,
« ῥέξῃς τε
« ἱερὰς ἑκατόμϐας
« θεοῖσιν ἀθανάτοισι,
« τοὶ ἔχουσι εὐρὺν οὐρανόν·
« καὶ τότε θεοὶ δώσουσί τοι
« ὁδόν, ἣν σὺ μενοινᾷς. »
« Ἔφατο ὥς·
αὐτὰρ φίλον ἦτορ
κατεκλάσθη ἔμοιγε,
οὕνεκα ἄνωγέ με
ἰέναι αὖτις Αἴγυπτόνδε
ἐπὶ πόντον ἠεροειδέα,
ὁδὸν δολιχὴν ἀργαλέην τε.
Ἀλλὰ καὶ ὣς
ἀμειϐόμενος ἔπεσσι
προσέειπόν μιν·
« Τελέω μὲν δὴ ταῦτα
« οὕτω, γέρον,
« ὡς σὺ κελεύεις.
« Ἀλλὰ ἄγε εἰπέ μοι τόδε
« καὶ κατάλεξον ἀτρεκέως,
« εἰ πάντες Ἀχαιοὶ ἦλθον
« ἀπήμονες σὺν νηυσίν,
« οὓς Νέστωρ καὶ ἐγὼ
« λίπομεν,
« ἰόντες Τροίηθεν,
« ἠέ τις
« ὤλετο ὀλέθρῳ ἀδευκέϊ
« ἐπὶ ἧς νηός,
« ἠὲ ἐν χερσὶ
« φίλων,
« ἐπεὶ τολύπευσε πόλεμον. »
« Ἐφάμην ὥς·
ὁ δὲ ἀμειϐόμενος
προσέειπέ με αὐτίκα·
« Ἀτρείδη,
« τί διείρεαί με ταῦτα;
« οὐδὲ χρή τι
« σὲ ἴδμεναι,
« οὐδὲ δαῆναι ἐμὸν νόον,
« φημὶ δέ σε
« οὐκ ἔσεσθαι δὴν
« ἄκλαυτον,
« ἐπὴν πύθηαι εὖ
« πάντα.
« Πολλοὶ μὲν γὰρ τῶνγε
« δάμεν,
« πολλοὶ δὲ
« λίποντο·
« αὖ δὲ
« δύο ἀρχοὶ μοῦνοι
« Ἀχαιῶν χαλκοχιτώνων
« ἀπόλοντο ἐν νόστῳ·
« καὶ σὺ δέ τε παρῆσθα
« μάχῃ·
« εἷς δὲ ἔτι ζωὸς
« κατερύκεταί που
« εὐρέϊ πόντῳ.
« Αἴας μὲν δάμη
« μετὰ νηυσὶ
« δολιχηρέτμοισιν.
« Πρῶτα Ποσειδάων
« ἐπέλασσέ μιν Γυρῇσι,
« μεγάλῃσι πέτρῃσι,
« καὶ ἐξεσάωσε θαλάσσης·
« καί νύ κεν ἔκφυγε Κῆρα,
« καίπερ ἐχθόμενος Ἀθήνῃ,
« εἰ μὴ ἔκϐαλεν
« ἔπος ὑπερφίαλον,
« καὶ ἀάσθη μέγα·
« φῆ ῥα φυγέειν
« ἀέκητι θεῶν
« μέγα λαῖτμα θαλάσσης.
« Ποσειδάων δὲ ἔκλυε τοῦ
« αὐδήσαντος
« μεγάλα·
« αὐτίκα ἔπειτα
« ἑλὼν τρίαιναν
« χερσὶ στιϐαρῇσιν
« ἤλασε πέτρην Γυραίην,
« ἀπέσχισε δὲ αὐτήν·
« καὶ τὸ μὲν μεῖνεν αὐτόθι,
« τὸ δὲ τρύφος
« ἔμπεσε πόντῳ,
« τῷ ῥα Αἴας
« ἐφεζόμενος τὸ πρῶτον
« ἀάσθη μέγα·
« ἐφόρει δὲ τὸν
« κατὰ πόντον ἀπείρονα
« κυμαίνοντα.
« Ὣς ὁ μὲν ἀπόλωλεν ἔνθα,
« ἐπεὶ πίεν ὕδωρ ἁλμυρόν.
« Σὸς δὲ ἀδελφεός που
« ἔκφυγε ἠδὲ ὑπάλυξε Κῆρας
« ἐν νηυσὶ γλαφυρῇσι·
« πότνια δὲ Ἥρη σάωσεν.
« Ἀλλὰ ὅτε δὴ ἔμελλε ταχὺ
« ἵξεσθαι αἰπὺ ὄρος
« Μαλειάων,
« τότε δὴ θύελλα
« ἀναρπάξασά μιν
« φέρεν ἐπὶ πόντον ἰχθυόεντα,
« στενάχοντα μεγάλα.
« Ἀλλὰ ὅτε δὴ νόστος
« ἐφαίνετο ἀπήμων
« καὶ κεῖθεν,
« θεοὶ δὲ
« στρέψαν οὖρον ἄψ,
« καὶ ἵκοντο οἴκαδε,
« ἐπὶ ἐσχατιὴν ἀγροῦ,
« ὅθι Θυέστης
« ἔναιε τὸ πρὶν
« δώματα,
« ἀτὰρ ἔναιε τότε
« Αἴγισθος Θυεστιάδης.
« Ἤτοι ὁ μὲν
« χαίρων
« ἐπεϐήσετο αἴης πατρίδος,
« καὶ κύνει ἁπτόμενος
« ἣν πατρίδα·
« πολλὰ δὲ δάκρυα θερμὰ
« χέοντο ἀπὸ αὐτοῦ,
« ἐπεὶ ἴδε γαῖαν ἀσπασίως.
« Σκοπὸς δὲ ἄρα εἶδε τὸν
« ἀπὸ σκοπιῆς,
« ὅν ῥα Αἴγισθος
« δολόμητις
« καθεῖσεν ἄγων,
« ὑπέσχετο δὲ μισθόν,
« δοιὰ τάλαντα χρυσοῦ·
« ὅγε δὲ φύλασσεν
« εἰς ἐνιαυτόν,
« μὴ λάθοι
« ἑ
« παριών,
« μνήσαιτο δὲ
« θούριδος ἀλκῆς·
« βῆ δὲ
« ἴμεν πρὸς δώματα
« ἀγγελέων
« ποιμένι λαῶν.
« Αὐτίκα δὲ Αἴγισθος
« ἐφράσσατο τέχνην δολίην·
« κρινάμενος κατὰ δῆμον
« ἐείκοσι φῶτας ἀρίστους
« εἷσε λόχον,
« ἑτέρωθι δὲ ἀνώγει
« πένεσθαι δαῖτα·
« αὐτὰρ ὁ βῆ
« καλέων Ἀγαμέμνονα,
« ποιμένα λαῶν,
« ἵπποισι καὶ ὄχεσφι,
« μερμηρίζων ἀεικέα.
« Ἀνήγαγε δὲ τὸν
« οὐκ εἰδότα ὄλεθρον,
« καὶ κατέπεφνε δειπνίσσας,
« ὥς τίς τε κατέκτανε
« βοῦν ἐπὶ φάτνῃ.
« Οὐδέ τις
« ἑτάρων Ἀτρείδεω,
« οἳ ἕποντό οἱ,
« οὐδέ τις Αἰγίσθου,
« λίπετο·
« ἀλλὰ ἔκταθεν ἐν μεγάροισιν. »
« Ἔφατο ὥς·
αὐτὰρ φίλον ἦτορ
κατεκλάσθη ἔμοιγε,
κλαῖον δὲ καθήμενος
ἐν ψαμάθοισιν,
οὐδέ νυ κῆρ μοι
ἤθελεν ἔτι ζώειν,
καὶ ὁρᾶν φάος ἠελίοιο.
Αὐτὰρ ἐπεὶ ἐκορέσθην
κλαίων τε
κυλινδόμενός τε,
τότε δὴ γέρων ἅλιος νημερτὴς
προσέειπέ με·
« Υἱὲ Ἀτρέος,
« μηκέτι κλαῖε οὕτω
« πολὺν χρόνον ἀσκελές,
« ἐπεὶ οὐ δήομέν
« τινα ἄνυσιν,
« ἀλλὰ πείρα τάχιστα,
« ὅπως ἵκηαί κεν δὴ
« σὴν γαῖαν πατρίδα.
« Ἢ γὰρ κιχήσεαί μιν
« ζωόν γε,
« ἤ κεν Ὀρέστης κτεῖνεν
« ὑποφθάμενος·
« σὺ δέ κεν ἀντιϐολήσαις
« τάφου. »
« Ἔφατο ὥς·
αὐτὰρ κραδίη καὶ θυμὸς ἀγήνωρ
ἰάνθη αὖτις
ἐνὶ στήθεσσιν ἐμοί,
καίπερ ἀχνυμένῳ·
καὶ φωνήσας
προσηύδων μιν ἔπεα πτερόεντα·
« Οἶδα μὲν δὴ τούτους·
« σὺ δὲ ὀνόμαζε
« τρίτον ἄνδρα,
« ὅστις ἔτι ζωὸς
« ἠὲ θανών
« κατερύκεται εὐρέϊ πόντῳ·
« ἐθέλω δὲ ἀκοῦσαι,
« καίπερ ἀχνύμενος. »
« Ἐφάμην ὥς·
ὁ δὲ ἀμειϐόμενος
προσέειπέ με αὐτίκα·
« Υἱὸς Λαέρτεω,
« ναίων οἰκία
« ἐνὶ Ἰθάκῃ.
« Ἴδον δὲ τὸν ἐν νήσῳ
« καταχέοντα δάκρυ θαλερόν,
« ἐν μεγάροισι
« Νύμφης Καλυψοῦς,
« ἣ ἴσχει μιν ἀνάγκῃ·
« ὁ δὲ οὐ δύναται
« ἱκέσθαι ἣν γαῖαν πατρίδα.
« Νῆες γὰρ ἐπήρετμοι
« οὐ πάρα οἱ
« καὶ ἑταῖροι,
« οἵ κε πέμποιέν μιν
« ἐπὶ εὐρέα νῶτα θαλάσσης.
« Οὐκ ἔστι δὲ
« θέσφατόν σοι,
« ὦ Μενέλαε διοτρεφές,
« θανέειν
« καὶ ἐπισπεῖν πότμον
« ἐν Ἄργει
« ἱπποϐότῳ,
« ἀλλὰ ἀθάνατοι πέμψουσί σε
« ἐς πεδίον Ἠλύσιον
« καὶ πείρατα γαίης,
« ὅθι ξανθὸς Ῥαδάμανθυς,
« — τῇπερ πέλει ἀνθρώποισι
« βιοτὴ ῥηΐστη,
« οὐ νιφετός,
« οὔτε ἂρ πολὺς χειμών,
« οὔτε ποτὲ ὄμϐρος,
« ἀλλὰ αἰεὶ Ὠκεανὸς ἀνίησιν
« ἀήτας ζεφύροιο
« λιγυπνείοντος,
« ἀναψύχειν ἀνθρώπους —
« οὕνεκα ἔχεις Ἑλένην,
« καί ἐσσί σφι
« γαμϐρὸς Διός. »
« Εἰπὼν ὣς
ἐδύσατο ὑπὸ πόντον
κυμαίνοντα.
Αὐτὰρ ἐγὼν ἤϊα ἐπὶ νῆας
ἅμα ἑτάροισιν
ἀντιθέοις·
κραδίη δέ μοι κιόντι
πόρφυρε
πολλά.
Αὐτὰρ ἐπεί ῥα κατήλθομεν
ἐπὶ νῆα ἠδὲ θάλασσαν,
ὁπλισάμεσθά τε δόρπον,
ἀμϐροσίη τε νὺξ ἐπήλυθε,
τότε δὴ κοιμήθημεν
ἐπὶ ῥηγμῖνι θαλάσσης.
Ἦμος δὲ φάνη Ἠὼς
ἠριγένεια ῥοδοδάκτυλος,
πάμπρωτον μὲν
ἐρύσσαμεν νῆας
εἰς ἅλα δῖαν,
τιθέμεσθα δὲ
ἱστοὺς καὶ ἱστία
ἐν νηυσὶν ἐΐσῃς·
ἀναϐάντες δὲ καὶ αὐτοὶ
κάθιζον
ἐπὶ κληῗσιν·
ἑζόμενοι δὲ ἑξῆς
ἔτυπτον ἐρετμοῖς
πολιὴν ἅλα.
Ἄψ δὲ
στῆσα νέας
εἰς Αἰγύπτοιο,
ποταμοῖο
διιπετέος,
καὶ ἔρεξα
ἑκατόμϐας τεληέσσας.
Αὐτὰρ ἐπεὶ
κατέπαυσα χόλον
θεῶν ἐόντων αἰέν,
χεῦα τύμϐον
Ἀγαμέμνονι,
ἵνα κλέος εἴη ἄσϐεστον.
Τελευτήσας ταῦτα νεόμην·
ἀθάνατοι δὲ
δίδοσάν μοι οὖρον,
τοὶ ἔπεμψάν με
ὦκα
ἐς φίλην πατρίδα.
Ἀλλὰ ἄγε νῦν ἐπίμεινον
ἐνὶ ἐμοῖσι μεγάροισιν,
ὄφρα ἑνδεκάτη τε
δυωδεκάτη τε
γένηταί κε·
καὶ τότε πέμψω σε εὖ,
δώσω δέ τοι
δῶρα ἀγλαά,
τρεῖς ἵππους
καὶ δίφρον ἐΰξοον·
αὐτὰρ ἔπειτα
δώσω καλὸν ἄλεισον,
ἵνα σπένδῃσθα
θεοῖσιν ἀθανάτοις,
μεμνημένος ἐμέθεν
πάντα ἤματα. »
Τηλέμαχος δὲ πεπνυμένος
ηὔδα τὸν αὖ ἀντίον·
« Ἀτρείδη,
μὴ δὴ ἔρυκέ με ἐνθάδε
πολὺν χρόνον.
Καὶ γὰρ ἐγὼ ἀνεχοίμην κεν
ἥμενος παρά σοι
εἰς ἐνιαυτόν,
οὐδὲ πόθος οἴκου,
οὐδὲ τοκήων,
ἕλοι κέ με·
τέρπομαι γὰρ αἰνῶς
σοῖσι μύθοισιν ἔπεσσί τε
ἀκούων·
ἀλλὰ ἤδη ἑταῖροί μοι
ἀνιάζουσιν
ἐν Πύλῳ ἠγαθέῃ·
σὺ δὲ ἐρύκεις με ἐνθάδε
χρόνον.
Δῶρον δέ,
ὅττι δοίης κέ μοι,
ἔστω κειμήλιον·
οὐκ ἄξομαι δὲ ἵππους
εἰς Ἰθάκην,
ἀλλὰ λείψω ἐνθάδε
ἄγαλμα σοὶ αὐτῷ.
Σὺ γὰρ ἀνάσσεις εὐρέος πεδίοιο,
ᾧ ἔνι μὲν λωτὸς πολύς,
ἐν δὲ κύπειρον,
πυροί τε, ζειαί τε,
ἰδὲ κρῖ λευκὸν
εὐρυφυές.
Ἐν δὲ Ἰθάκῃ
οὔτε ἂρ δρόμοι εὐρέες,
οὔτε τι λειμών·
αἰγίϐοτος,
καὶ μᾶλλον ἐπήρατος
ἱπποϐότοιο.
Οὐ γάρ τις νήσων
αἵτε κεκλίαται ἁλὶ
ἱππήλατος,
οὐδὲ εὐλείμων,
Ἰθάκη δέ τε
καὶ περὶ πασέων. »
Φάτο ὥς·
Μενέλαος δὲ ἀγαθὸς βοὴν
μείδησε,
κατέρεξέ τέ μιν χειρί,
ἔφατό τε ἔπος,
ἐξονόμαζέ τε·
« Εἶς ἀγαθοῖο αἵματος,
φίλον τέκος,
οἷα ἀγορεύεις.
Τοιγὰρ ἐγὼ μεταστήσω τοι
ταῦτα·
δύναμαι γάρ.
Δώρων δέ,
ὅσσα κειμήλια
κεῖται ἐν ἐμῷ οἴκῳ,
δώσω,
ὅ ἐστι κάλλιστον
καὶ τιμηέστατον.
Δώσω τοι
κρητῆρα τετυγμένον·
ἔστι δὲ ἅπας ἀργύρεος,
χείλεα δὲ
ἐπικεκράανται χρυσῷ.
Ἔργον δὲ Ἡφαίστοιο·
ἥρως δὲ Φαίδιμος,
βασιλεὺς Σιδονίων,
πόρεν ἑ,
ὅτε ἑὸς δόμος ἀμφεκάλυψέ
με νοστήσαντα κεῖσε·
ἐθέλω δὲ ὀπάσσαι τόδε τεΐν. »
Ὣς οἱ μὲν
ἀγόρευον τοιαῦτα
πρὸς ἀλλήλους.
Δαιτυμόνες δὲ ἴσαν
ἐς δώματα θείου βασιλῆος.
Οἱ δὲ ἦγον μὲν μῆλα,
φέρον δὲ οἶνον
εὐήνορα·
ἄλοχοι δὲ
καλλικρήδεμνοι
ἔπεμπόν σφι σῖτον.
Ὣς οἱ μὲν ἐν μεγάροισι
πένοντο περὶ δεῖπνον.
Μνηστῆρες δὲ
πάροιθε μεγάροιο Ὀδυσσῆος
τέρποντο
δίσκοισι καὶ αἰγανέῃσιν
ἱέντες
ἐν δαπέδῳ τυκτῷ,
ὅθι περ πάρος
ἔχοντες
ὕϐριν.
Ἀντίνοος δὲ καθῆστο
καὶ Εὐρύμαχος
θεοειδής,
ἀρχοὶ
μνηστήρων,
ἔσαν δὲ ἀρετῇ
ἔξοχα ἄριστοι.
Νοήμων δέ, υἱὸς Φρονίοιο,
ἐλθὼν ἐγγύθεν τοῖς,
προσέειπεν Ἀντίνοον
ἀνειρόμενος μύθοισιν·
« Ἀντίνοε,
ἦ ῥα ἴδμεν
τι
ἐνὶ φρεσίν,
ἠὲ καὶ οὐκί,
ὁππότε Τηλέμαχος νεῖται
ἐκ Πύλου ἠμαθόεντος;
Οἴχεται
ἄγων νῆά μοι·
χρεὼ δὲ γίγνεται ἐμὲ
αὐτῆς,
διαϐήμεναι ἐς εὐρύχορον Ἤλι-
ἔνθα μοι
[δα,
δώδεκα ἵπποι θήλειαι,
ὑπὸ δὲ
ἡμίονοι ταλαεργοὶ
ἀδμῆτες·
τῶν κεν ἐλασσάμενός τινα
δαμασαίμην. »
Ἔφατο ὥς·
οἱ δὲ ἐθάμϐεον
ἀνὰ θυμόν·
οὐ γὰρ ἔφαντο
οἴχεσθαι ἐς Πύλον Νηλήϊον,
ἀλλὰ αὐτοῦ
που,
ἀγρῶν
παρέμμεναι ἢ μήλοισιν,
ἠὲ συϐώτῃ.
Ἀντίνοος δέ, υἱὸς Εὐπείθεος,
προσέφη τὸν αὖτε·
« Ἔνισπέ μοι νημερτές,
πότε ᾤχετο,
καὶ τίνες κοῦροι ἐξαίρετοι
Ἰθάκης
ἕποντο αὐτῷ,
ἢ ἑοὶ θῆτές τε
δμῶές τε αὐτοῦ;
δύναιτό κε καὶ τελέσσαι τό.
Καὶ ἀγόρευσόν μοι
τοῦτο ἐτήτυμον,
ὄφρα εἰδῶ εὖ,
ἢ ἀπηύρα σε
βίῃ
ἀέκοντος
νῆα μέλαιναν,
ἠὲ ἑκὼν
δῶκάς οἱ,
ἐπεὶ προσπτύξατο
μύθῳ. »
Νοήμων δέ, υἱὸς Φρονίοιο,
ηὔδα τὸν ἀντίον·
« Αὐτὸς ἑκὼν
δῶκά οἱ·
τί κε ῥέξειε καὶ ἄλλος,
ὁππότε τοιοῦτος ἀνήρ,
ἔχων μελεδήματα θυμῷ,
αἰτίζῃ;
εἴη κε χαλεπὸν
ἀνήνασθαι δόσιν.
Κοῦροι δέ,
οἳ ἀριστεύουσι κατὰ δῆμον
μετὰ ἡμέας,
οἱ ἕποντό οἱ·
ἐγὼ δὲ ἐνόησα ἐμϐαίνοντα
ἀρχὸν
Μέντορα, ἠὲ θεόν,
ἐῴκει δὲ πάντα
τῷ αὐτῷ.
Ἀλλὰ θαυμάζω τό·
ἴδον ἐνθάδε δῖον Μέντορα
χθιζὸν ὑπηοῖον,
τότε δὲ ἔμϐη νηῒ
Πύλονδε. »
Φωνήσας ἄρα ὣς
ἀπέϐη
πρὸς δώματα πατρός.
Τοῖσι δὲ ἀμφοτέροισι
θυμὸς ἀγήνωρ
ἀγάσσατο.
Μνηστῆρες δὲ
κάθισαν ἄμυδις,
καὶ παῦσαν ἀέθλων.
Ἀντίνοος δέ, υἱὸς Εὐπείθεος,
μετέφη τοῖσιν,
ἀχνύμενος·
φρένες δὲ ἀμφιμέλαιναι
πίμπλαντο μέγα
μένεος,
ὄσσε δέ οἱ
ἐΐκτην πυρὶ λαμπετόωντι·
« Ὢ πόποι,
ἦ μέγα ἔργον
ἐτελέσθη ὑπερφιάλως
Τηλεμάχῳ,
ἥδε ὁδός·
φάμεν δὲ
οὐ τελέεσθαί οἱ.
Ἀέκητι δὲ
τόσσων
νέος πάϊς ἐξοίχεται αὔτως,
ἐρυσσάμενος νῆα,
κρίνας τε ἀνὰ δῆμον
ἀρίστους.
Ἄρξει καὶ προτέρω
ἔμμεναι κακόν·
ἀλλὰ Ζεὺς
ὀλέσειε βίην οἱ αὐτῷ,
πρὶν φυτεῦσαι
πῆμα ἡμῖν.
Ἀλλὰ ἄγε
δότε μοι νῆα θοὴν
καὶ εἴκοσιν ἑταίρους,
ὄφρα λοχήσομαί
μιν αὐτὸν ἰόντα,
ἠδὲ φυλάξω
ἐν πορθμῷ Ἰθάκης τε
Σάμοιό τε παιπαλοέσσης,
ὡς ναυτίλλεται ἂν ἐπισμυγερῶς
εἵνεκα πατρός. »
Ἔφατο ὥς·
πάντες δὲ οἱ ἄρα ἐπῄνεον
ἠδὲ ἐκέλευον·
αὐτίκα ἔπειτα ἀνστάντες
ἔϐαν εἰς δόμον Ὀδυσῆος.
Οὐδὲ Πηνελόπεια ἄρα
ἦε πολὺν χρόνον
ἄπυστος μύθων,
οὓς μνηστῆρες
βυσσοδόμευον
ἐνὶ φρεσί·
κῆρυξ γὰρ Μέδων ἔειπέν οἱ,
ὃς ἐπεύθετο
βουλάς,
ἐὼν ἐκτὸς αὐλῆς,
οἱ δὲ ἔνδοθι
ὕφαινον μῆτιν,
βῆ δὲ
ἴμεν διὰ δώματα
ἀγγελέων
Πηνελοπείῃ.
Πηνελόπεια δὲ προσηύδα
τὸν βάντα κατὰ οὐδοῦ·
« Κῆρυξ, τίπτε δὲ
μνηστῆρες ἀγαυοὶ
πρόεσάν σε;
ἦ εἰπέμεναι
δμῳῇσι θείοιο Ὀδυσσῆος
παύσασθαι ἔργων,
πένεσθαι δὲ δαῖτά
σφισιν αὐτοῖς;
Μὴ μνηστεύσαντες,
μηδὲ ὁμιλήσαντες ἄλλοτε,
δειπνήσειαν
νῦν ἐνθάδε
ὕστατα καὶ πύματα !
οἳ ἀγειρόμενοι θαμὰ
κατακείρετε βίοτον πολλόν,
κτῆσιν δαΐφρονος Τηλεμάχοιο.
Οὐδέ τι
ἀκούετε
τὸ πρόσθεν ὑμετέρων πατρῶν,
ἐόντες παῖδες,
οἷος Ὀδυσσεὺς ἔσκε
μετὰ ὑμετέροισι τοκεῦσιν,
οὔτε ῥέξας ἐξαίσιόν
τινα,
οὔτε εἰπών τι,
ἐν δήμῳ;
Ἐχθαίρῃσί κε ἄλλον βροτῶν,
φιλοίη κε ἄλλον,
δίκη ἥτε ἐστὶ
βασιλήων θείων·
κεῖνος δὲ οὔποτε πάμπαν
ἐώργει ἀτάσθαλον ἄνδρα.
Ἀλλὰ ὁ μὲν ὑμέτερος θυμὸς
καὶ ἔργα ἀεικέα
φαίνεται,
οὐδέ τις χάρις
εὐεργέων
ἐστὶ μετόπισθε. »
Μέδων δέ,
εἰδὼς πεπνυμένα,
προσέειπε τὴν αὖτε·
« Αἲ γὰρ δή,
βασίλεια,
τόδε κακὸν εἴη πλεῖστον !
Ἀλλὰ μνηστῆρες φράζονται
ἄλλο πολὺ μεῖζόν τε
καὶ ἀργαλεώτερον,
ὃ μὴ τελέσειε
Κρονίων·
μεμάασι κατακτάμεν
χαλκῷ ὀξέϊ
Τηλέμαχον νισόμενον οἴκαδε·
ὁ δὲ ἔϐη
μετὰ ἀκουὴν
πατρὸς
ἐς Πύλον ἠγαθέην
ἠδὲ ἐς δῖαν Λακεδαίμονα. »
Φάτο ὥς·
αὐτοῦ δὲ λύτο
γούνατα καὶ ἦτορ φίλον τῆς,
ἀμφασίη δὲ ἐπέων
λάϐε μιν δήν,
τὼ δὲ ὄσσε οἱ
πλῆσθεν δακρυόφι,
φωνὴ δὲ θαλερὴ
ἔσχετό οἱ.
Ὀψὲ δὲ δὴ
ἀμειϐομένη ἐπέεσσι
προσέειπέ μιν·
« Κῆρυξ, τίπτε δὲ
παῖς οἴχεταί μοι;
οὐδὲ χρεώ τί μιν
ἐπιϐαινέμεν νηῶν
ὠκυπόρων,
αἵτε γίγνονται ἀνδράσιν
ἵπποι ἁλός,
περόωσι δὲ
ἐπὶ ὑγρὴν πουλύν.
Ἢ ἵνα
μηδὲ ὄνομα αὐτοῦ
λίπηται ἐν ἀνθρώποισιν; »
Ἔπειτα δὲ Μέδων,
εἰδὼς πεπνυμένα,
ἠμείϐετο τήν·
« Οὐκ οἶδα εἴ τις θεὸς
ὤρορέ μιν,
ἠὲ καὶ θυμὸς αὐτοῦ
ἐφωρμήθη ἴμεν ἐς Πύλον,
ὄφρα πύθηται
ἢ νόστον ἑοῦ πατρός,
ἢ πότμον ὅντινα ἐπέσπεν. »
Φωνήσας ἄρα ὣς
ἀπέϐη κατὰ δῶμα Ὀδυσῆος.
Ἄχος δὲ θυμοφθόρον
ἀμφεχύθη τήν,
οὐδὲ ἄρα ἔτλη ἔτι
ἐφέζεσθαι δίφρῳ,
πολλῶν ἐόντων
κατὰ οἶκον,
ἀλλὰ ἄρα ἷζεν ἐπὶ οὐδοῦ
θαλάμοιο πολυκμήτου,
ὀλοφυρομένη
οἰκτρά·
περὶ δὲ μινύριζον
πᾶσαι δμῳαί,
ὅσαι ἔσαν
κατὰ δώματα,
νέαι ἠδὲ παλαιαί.
Γοόωσα δὲ ἀδινὸν
Πηνελόπεια μετηύδα τῇς·
« Κλῦτε, φίλαι·
Ὀλύμπιος γὰρ
ἔδωκεν ἄλγεά μοι
πέρι
ἐκ πασέων
ὅσσαι τράφεν
ἠδὲ ἐγένοντο ὁμοῦ μοι·
ἣ πρὶν μὲν ἀπώλεσα
ἐσθλὸν πόσιν θυμολέοντα,
κεκασμένον ἀρετῇσι παντοίῃς
ἐν Δαναοῖσιν,
ἐσθλόν, τοῦ κλέος
εὐρὺ
κατὰ Ἑλλάδα καὶ μέσον Ἄργος·
νῦν αὖ
θύελλαι
ἀνηρείψαντο ἐκ μεγάρων
ἀκλέα
παῖδα ἀγαπητόν,
οὐδὲ ἄκουσα
ὁρμηθέντος.
Σχέτλιαι,
οὐδὲ ὑμεῖς περ
θέσθε ἐνὶ φρεσὶν ἑκάστη
ἀνεγεῖραί με ἐκ λεχέων,
ἐπιστάμεναι σάφα
θυμῷ,
ὁππότε ἐκεῖνος ἔϐη
ἐπὶ νῆα κοίλην μέλαιναν.
Εἰ γὰρ ἐγὼ πυθόμην
ὁρμαίνοντα ταύτην ὁδόν,
τῷ κε μάλα ἤ κεν ἔμεινε,
καίπερ ἐσσύμενος ὁδοῖο,
ἤ κεν ἔλειπέ με τεθνηκυῖαν
ἐνὶ μεγάροισιν.
Ἀλλά τις ὀτρηρῶς
καλέσειε γέροντα Δολίον,
ἐμὸν δμῶα,
ὃν πατὴρ δῶκέ μοι
κιούσῃ ἔτι δεῦρο,
καὶ ἔχει μοι
κῆπον πολυδένδρεον,
ὄφρα τάχιστα
παρεζόμενος Λαέρτῃ
καταλέξῃ πάντα τάδε,
εἰ δή που
κεῖνος
ὑφήνας τινὰ μῆτιν
ἐνὶ φρεσὶν
ἐξελθὼν
ὀδύρεται
λαοῖσιν,
οἳ μεμάασι φθῖσαι
γόνον ὃν
καὶ Ὀδυσσῆος ἀντιθέοιο. »
Φίλη δὲ τροφὸς Εὐρύκλεια
προσέειπε τὴν αὖτε·
« Φίλη νύμφα,
σὺ μὲν ἂρ κατάκτανέ με
χαλκῷ νηλέϊ,
ἢ ἔα ἐν μεγάρῳ·
οὐκ ἐπικεύσω δέ τοι
μῦθον.
Ἐγὼ ᾔδεα πάντα τάδε·
πόρον δέ οἱ
ὅσσα ἐκέλευε,
σῖτον καὶ μέθυ ἡδύ·
ἕλετο δὲ
μέγαν ὅρκον ἐμεῦ,
μὴ ἐρέειν πρίν
σοι,
πρὶν δωδεκάτην γε
γενέσθαι,
ἤ σε αὐτὴν ποθέσαι
καὶ ἀκοῦσαι ἀφορμηθέντος,
ὡς ἂν κλαίουσα
μὴ κατιάπτῃς καλὸν χρόα.
Ἀλλὰ ὑδρηναμένη,
ἑλοῦσα χροῒ
εἵματα καθαρά,
ἀναϐᾶσα
εἰς ὑπερῷα
σὺν γυναιξὶν ἀμφιπόλοισιν,
εὔχεο Ἀθηναίῃ,
κούρῃ Διὸς αἰγιόχοιο·
ἡ γὰρ ἔπειτα
σαώσαι κέ μιν καὶ ἐκ θανάτοιο.
Μηδὲ κάκου
γέροντα κεκακωμένον·
οὐ γὰρ ὀΐω
γονὴν Ἀρκεισιάδαο
ἔχθεσθαι πάγχυ
θεοῖς μακάρεσσιν·
ἀλλά τις ἐπέσσεταί που,
ὃς ἔχῃσί κε
δώματά τε ὑψερεφέα
καὶ ἀγροὺς πίονας
ἀπόπροθι. »
Φάτο ὥς·
εὔνησε δὲ
γόον τῆς,
σχέθε δὲ
ὄσσε γόοιο.
Ἡ δὲ ὑδρηναμένη,
ἑλοῦσα χροῒ
εἵματα καθαρά,
ἀνέϐαινεν εἰς ὑπερῷα
σὺν γυναιξὶν ἀμφιπόλοισιν,
ἐνέθετο δὲ κανέῳ οὐλοχύτας,
ἠρᾶτο δὲ Ἀθήνῃ·
« Κλῦθί μοι, Ἀτρυτώνη,
τέκος Διὸς αἰγιόχοιο !
Εἴ ποτε Ὀδυσσεὺς πολύμητις
κατέκηέ τοι ἐν μεγάροισι
πίονα μηρία
ἢ βοὸς ἢ ὄϊος,
μνῆσαι τῶν
μοι νῦν,
καὶ σάωσόν μοι φίλον υἷα,
ἀπάλαλκε δὲ μνηστῆρας
ὑπερηνορέοντας κακῶς. »
Εἰποῦσα ὣς
ὀλόλυξε·
θεὰ δὲ ἔκλυέν οἱ ἀρῆς.
Μνηστῆρες δὲ ὁμάδησαν
ἀνὰ μέγαρα σκιόεντα·
τὶς δὲ
νέων ὑπερηνορεόντων
εἴπεσκεν ὧδε·
« Ἦ μάλα δὴ
βασίλεια πολυμνήστη
ἀρτύει γάμον ἄμμιν·
οὐδὲ οἶδέ τι,
ὃ φόνος τέτυκται
υἷί οἱ. »
Ὣς ἄρα εἴπεσκέ τις·
οὐκ ἴσαν δὲ τά,
ὡς ἐτέτυκτο.
Τοῖσι δὲ Ἀντίνοος
ἀγορήσατο καὶ μετέειπεν·
« Δαιμόνιοι,
ἀλέασθε μὲν μύθους ὑπερφιάλους
πάντας ὁμῶς,
μή πού τις
ἀπαγγείλῃσι καὶ εἴσω.
Ἀλλὰ ἄγε, ἀναστάντες
τελέωμεν τοῖον σιγῇ
μῦθον,
ὃ δὴ καὶ ἤραρεν
ἡμῖν πᾶσιν ἐνὶ φρεσίν. »
Εἰπὼν ὣς ἐκρίνατο
ἐείκοσι φῶτας ἀρίστους·
βὰν δὲ
ἰέναι ἐπὶ νῆα θοὴν
καὶ θῖνα θαλάσσης.
Πάμπρωτον μὲν οὖν
ἔρυσσαν νῆα
βένθοσδε ἁλός,
ἐτίθεντο δὲ ἐν νηῒ μελαίνῃ
ἱστόν τε καὶ ἱστία,
ἠρτύναντο δὲ ἐρετμὰ
ἐν τροποῖς δερματίνοισι
πάντα κατὰ μοῖραν,
ἀναπέτασσάν τε ἱστία λευκά·
θεράποντες δὲ ὑπέρθυμοι
ἤνεικάν σφι τεύχεα.
Ὥρμισαν δὲ
τήνγε
ὑψοῦ
ἐν νοτίῳ,
ἐξέϐαν δὲ αὐτοί·
ἔνθα δὲ ἕλοντο δόρπον,
μένον δὲ
ἕσπερον ἐπελθεῖν.
Ἡ δὲ
περίφρων Πηνελόπεια
κεῖτο ἄρα
ὑπερωΐῳ αὖθι
ἄσιτος,
ἄπαστος ἐδητύος ἠδὲ ποτῆτος,
ὁρμαίνουσα,
εἰ υἱὸς ἀμύμων οἱ
φύγοι θάνατον,
ἢ ὅγε δαμείη
ὑπὸ μνηστῆρσιν ὑπερφιάλοισιν.
Ὅσσα δὲ
μερμήριξε
λέων
ἐν ὁμίλῳ ἀνδρῶν,
δείσας,
ὁππότε περιάγωσί
μιν
κύκλον δόλιον,
νήδυμος ὕπνος ἐπήλυθέ μιν
ὁρμαίνουσαν τόσσα·
εὗδε δὲ ἀνακλινθεῖσα·
πάντα δὲ ἅψεα
λύθεν οἱ.
Ἔνθα αὖτε
θεὰ Ἀθήνη
γλαυκῶπις
ἐνόησεν ἄλλο·
ποίησεν εἴδωλον,
ἤϊκτο δὲ δέμας
γυναικί,
Ἰφθίμῃ,
κούρῃ μεγαλήτορος Ἰκαρίοιο,
τὴν ὄπυιεν Εὔμηλος,
ναίων οἰκία ἐνὶ Φερῇς.
Πέμπε δέ μιν
πρὸς δώματα θείοιο Ὀδυσσῆος,
εἵως
παύσειε
κλαυθμοῖο
γόοιό τε
δακρυόεντος
Πηνελόπειαν ὀδυρομένην,
γοόωσαν.
Εἰσῆλθε δὲ ἐς θάλαμον
παρὰ ἱμάντα κληῗδος,
στῆ δὲ ἄρα
ὑπὲρ κεφαλῆς,
καὶ προσέειπέ μιν μῦθον·
« Εὕδεις, Πηνελόπεια,
τετιημένη φίλον ἦτορ;
οὐ μὲν οὐδὲ θεοὶ
ζώοντες ῥεῖα
ἐῶσί σε κλαίειν,
οὐδὲ ἀκάχησθαι,
ἐπεί ῥα σὸς πάϊς
ἐστὶν ἔτι νόστιμος·
οὐ μὲν γάρ ἐστιν
ἀλιτήμενός τι
θεοῖς. »
Περίφρων δὲ Πηνελόπεια,
κνώσσουσα μάλα ἡδὺ
ἐν πύλῃσιν ὀνειρείῃσιν,
ἠμείϐετο τὴν ἔπειτα·
« Τίπτε, κασιγνήτη,
ἤλυθες δεῦρο;
πάρος γε
οὔτι πωλέαι,
ἐπεὶ μάλα
ναίεις δώματα
πολλὸν ἀπόπροθι·
καὶ κέλεαί με
παύσασθαι ὀϊζύος
ἠδὲ ὀδυνάων πολλέων,
αἳ ἐρέθουσί με
κατὰ φρένα καὶ κατὰ θυμόν·
ἣ πρὶν μὲν ἀπώλεσα
ἐσθλὸν πόσιν θυμολέοντα,
κεκασμένον ἀρετῇσι παντοίῃς
ἐν Δαναοῖσιν,
ἐσθλόν, τοῦ κλέος
εὐρὺ
κατὰ Ἑλλάδα καὶ μέσον Ἄργος·
νῦν αὖ
παῖς ἀγαπητὸς
ἔϐη ἐπὶ νηὸς κοίλης,
νήπιος,
εἰδὼς εὖ οὔτε πόνων,
οὔτε ἀγοράων.
Τοῦ δὴ ἐγὼ ὀδύρομαι
καὶ μᾶλλον
ἤπερ ἐκείνου·
ἀμφιτρομέω δὲ καὶ δείδια
τοῦ,
μὴ πάθῃσί τι,
ἢ ὅγε ἐνὶ δήμῳ τῶν,
ἵνα οἴχεται,
ἢ ἐνὶ πόντῳ.
Πολλοὶ γὰρ δυσμενέες
μηχανόωνται ἐπὶ αὐτῷ,
ἱέμενοι κτεῖναι,
πρὶν ἱκέσθαι
γαῖαν πατρίδα. »
Εἴδωλον δὲ ἀμαυρὸν
ἀπαμειϐόμενον προσέφη τήν·
« Θάρσει,
μηδέ τι πάγχυ δείδιθι λίην
μετὰ φρεσίν.
Τοίη γὰρ πομπὸς
ἕσπεται ἅμα οἱ,
ἥντε καὶ ἄλλοι ἀνέρες
ἠρήσαντο
παρεστάμεναι,
δύναται γάρ,
Παλλὰς Ἀθηναίη·
ἐλεαίρει δέ σε ὀδυρομένην·
ἣ νῦν προέηκέ με,
μυθήσασθαι τεῒν τάδε. »
Περίφρων δὲ Πηνελόπεια
προσέειπεν αὖτε τήν·
« Εἰ μὲν δή ἐσσι θεός,
ἔκλυές τε
αὐδῆς θεοῖο,
εἰ δέ, ἄγε
κατάλεξόν μοι
καὶ κεῖνον ὀϊζυρόν,
εἰ ζώει ἔτι που
καὶ ὁρᾷ φάος ἠελίοιο,
ἢ τέθνηκεν ἤδη,
καὶ εἰν δόμοισιν Ἀΐδαο. »
Εἴδωλον δὲ ἀμαυρὸν
ἀπαμειϐόμενον προσέφη τήν·
« Οὐ μὲν ἀγορεύσω τοι διηνεκέως
κεῖνόν γε,
ὅγε ζώει, ἢ τέθνηκε·
κακὸν δὲ
βάζειν ἀνεμώλια. »
Εἰπὸν ὣς λιάσθη
παρὰ κληῗδα σταθμοῖο
ἐς πνοιὰς
ἀνέμων·
ἡ δέ, κούρη Ἰκαρίοιο
ἀνόρουσεν ἐξ ὕπνου·
ἦτορ δὲ φίλον ἰάνθη οἱ,
ὡς ὄνειρον ἐναργὲς
ἐπέσσυτό οἱ
ἀμολγῷ νυκτός...
Μνηστῆρες δὲ
ἀναϐάντες
ἐπέπλεον κέλευθα ὑγρά,
ὁρμαίνοντες ἐνὶ φρεσὶ
φόνον αἰπὺν
Τηλεμάχῳ.
Ἔστι δέ τις νῆσος πετρήεσσα
μέσσῃ ἁλί,
μεσσηγὺς Ἰθάκης τε
Σάμοιό τε παιπαλοέσσης,
Ἀστερίς, οὐ μεγάλη·
λιμένες τε ναύλοχοι
ἀμφίδυμοι
ἔνι αὐτῇ·
τῇ Ἀχαιοί
λοχόωντες
μένον τόνγε.
